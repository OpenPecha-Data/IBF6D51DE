༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W25992 ImageGroup: 11 PD36382
LCCN: ||2004326362 ISBN: 9624501599
Title:
 རྗེ་བཙུན་ཧོར་ཆེན་པ་ཡེ་ཤེས་རྒྱ་མཚོའི་དོགས་སྤྱོད་ཕྱོགས་བསྡུས
rje btsun hor chen pa ye shes rgya mtsho'i dogs spyod phyogs bsdus
Author:
 ཡེ་ཤེས་རྒྱ་མཚོ
ye shes rgya mtsho
Descriptor: published by mdo smad dhlH tsha dgon chen
Original Publication: legs gsung chos kyi gru char;n/a
Place: zhang kang
Publisher: zhang lang then mã dpe skrun khang
Date:
Volume:
Total Volumes:
TBRC Pages:
Introductory Pages:
Text Pages: n/a
Scanning Information: Scanned at M /S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 2008

༄༅། ། རྗེ་བཙུན་ཧོར་ཆེན་པ་ཡེ་ཤེས་རྒྱ་མཚོས་མཛད་པའི་
དོགས་དཔྱོད་ཕྱོགས་བསྡུས་
བཞུགས་སོ། །
( སྟོད་ཆ)
ཞང་ཀང་ཐེན་མཱ་དཔེ་སྐྲུན་ཁང་།

དཀར་ཆག
གཞུང་བརྒྱ་སྨྲ་བའི་དབང་པོ་བཀའ་དྲིན་མཉམ་མེད་རྗེ་བཙུན་ཡེ་ཤེས་རྒྱ་མཚོ་
དཔལ་བཟང་པོའི་རྟོགས་པ་བརྗོད་པ་དད་ལྡན་སྙིང་གི་གདུང་སེལ་ ་
ཞེས་བྱ་བ་བཞུགས་སོ། ། .…………… .. 
་...…..... ( 1
གཏན་ཚིགས་རིག་པའི་དཀའ་གནད་འགའ་ཞིག་ལ་དོགས་དཔྱོད་ཀྱི་ཚུལ་:，
མདོར་བསྡུས་པ་མཁས་པའི་ཡིད་འཕྲོག་ཅེས་བྱ་བ་བཞུགས་སོ། །་ .. . (29)
སྒྲུབ་ངག་གི་རྣམ་གཞག་ལུང་རིགས་རིན་ཆེན་གཏེར་མཛོད་
ཅེས་བྱ་བ་བཞུགས་སོ། ..……… .. 。。。。。。 ( 72)
བློ་རིག་གི་སྤྱི་དོན་མདོར་བསྡུས་དོགས་དཔྱོད་དང་བཅས་པའི་རྣམ་གཞག་
ལུང་རིགས་རིན་ཆེན་གཏེར་མཛོད་ཅེས་བྱ་བ་བཞུགས་སོ། ། ..….………….. (91)
ཚད་འབྲས་ཀྱི་དོགས་དཔྱོད་བློ་གསལ་མགུལ་རྒྱན་ལུང་རིགས་རིན་ཆེན་
བང་མཛོད་ཅེས་བྱ་བ་བཞུགས་སོ། ། ..….. .. …. (168)
སེམས་དང་སེམས་བྱུང་གི་རྣམ་གཞག་སྤྱི་དོན་དོགས་དཔྱོད་དང་བཅས་པ་
འཁྲུལ་བྲལ་འགྲོ་བའི་མུན་སེལ་ཞེས་བྱ་བ་བཞུགས་སོ། ། •...... ….……. ( 191

གྲུབ་མཐའི་དོགས་དཔྱོད་བློ་གསལ་མགུལ་རྒྱན་ལུང་རིགས་རིན་ཆེན་
གཏེར་མཛོད་ཅེས་བྱ་བ་བཞུགས་སོ། ། ..………. .…. . (217)
ས་ལམ་གྱི་ཁྱབ་མཐའ་དོགས་དཔྱོད་དང་བཅས་པའི་རྣམ་བཞག་དཔྱོད་ལྡན་
དགའ་བྱེད་ཅེས་བྱ་བ་བཞུགས་སོ། ། ..……..….. .…………. (341)
དངོས་པོ་བརྒྱད་དང་དོན་བདུན་ཅུའི་ཁྱབ་མཐའི་རྣམ་གཞག་རིག་ལམ་ཉིན་བྱེད་
དབང་པོའི་སྣང་བ་ཞེས་བྱ་བ་བཞུགས་སོ། ། ..……….. ...... (356）
རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད་དང་བཅས་པའི་རྣམ་གཞག་
གནས་ལུགས་གསལ་བྱེད་ཅེས་བྱ་བ་བཞུགས་སོ། ། .. …. (365）

རྟོགས་བརྗོད་དད་ལྡན་སྙིང་གི་གདུང་སེལ། ། • 1 •
༄༅། ། གཞུང་བརྒྱ་སྨྲ་བའི་དབང་པོ་བཀའ་དྲིན་མཉམ་མེད་
རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་
བརྗོད་པ་དད་ལྡན་སྙིང་གི་གདུང་སེལ་
ཞེས་བྱ་བ་བཞུགས་སོ། །
རྗེ་འཕྲིན་ལས་འོད་ཟེར་གྱིས་བརྩམས།
༄༅། ། ལྷན་སྐྱེས་ཡེ་ཤེས་བདེ་བ་ཆེན་པོ་ལས། ། གཡོ་བ་མེད་བཞིན་སྒྱུ་མའི་རོལ་གར་འབུམ། ། བསྒྱུར་མཁས་
རྒྱལ་བ་རྒྱ་མཚོའི་ངོ་བོ་ཉིད། ། དཔལ་ལྡན་བླ་མ་སྲིད་ཞིའི་གཙུག་ན་རྒྱལ། ། ཕུན་ཚོགས་ཀུན་གྱི་གཞི་རྟེན་བླ་ན་
མེད། ། ཟག་མེད་ཡེ་ཤེས་མཆོག་གི་མཐར་སོན་ཏེ། ། སྐལ་བཟང་རྒྱ་མཚོའི་རེ་བ་ཡོངས་སྐོང་བའི། ། སྐྱབས་
མཆོག་ཤཱཀྱ་སེངྒེས་དགེ་ལེགས་སྩོལ། ། མུ་མེད་རྒྱལ་བ་ཀུན་གྱི་ཡེ་ཤེསལས། ། ལེགས་གྲུབ་དམར་སེར་འོད་དུ་
འབར་བའི་ལྷ། ། འགྲོ་ཁམས་རྒྱ་མཚོའི་ནང་གི་མུན་སེལ་དེས། ། ཤེས་རབ་རལ་གྲིའི་འཁྲི་ཤིང་བདག་ལ་སྩོལ། །
ཡིད་འོང་ལང་ཚོ་མཛེས་པའི་དཔལ་རྫོགས་ཤིང་། ། ཆོས་ཀུན་རྒྱུད་མངས་དབྱངས་ཀྱི་གླུར་ལེན་པ། ། ངག་དབང་
ལྷ་མོས་སྨྲ་བའི་སྒོ་ཕྱེ་ལ། ། དབྱངས་ཀྱི་ཡན་ལག་ཡོངས་སུ་རྫོགས་བྱིན་རློབས། ། དགེ་ཚོགས་འདུན་ལྡན་འགྲོ་བའི་
མ་འདྲིས་བཤེས། ། རྒྱལ་བསྟན་འཛིན་སྤེལ་བགྱིད་པ་ཡོངས་ཀྱི་གཉེན། ། དཀྱིལ་འཁོར་རྒྱ་མཚོ་སྤྲོ་ཞིང་བསྡུ་བ་
ཡི། ། ཁྱབ་བདག་རྡོ་རྗེ་འཆང་དེ་དེང་ཡང་དྲན། ། མདོ་སྔགས་བསྟན་པའི་སྣང་བ་ཕྱོགས་ཀྱི་མཐར། ། སྤེལ་ལ་
བསྙེངས་པའི་མཚན་མ་གཏན་སྤངས་ཤིང་། ། ཉམས་དང་རྟོགས་པའི་རང་རྩལ་ཡོངས་རྫོགས་པ། ། འཇམ་
མགོན་རྒྱལ་བའི་དབང་བོར་སུ་མི་དད། ། དེང་འདིར་ཡེ་ཤེས་ཤར་རིའི་ཕྲག་པ་ལས། ། སྒྲུབ་དང་སུན་འབྱིན་རྒྱུ་
མཚོའི་འོད་སྤྲོས་ཏེ། ། རྒོལ་ངན་སྲིན་བྱའི་སྙིང་ལ་མུན་སྟེར་བ། ། ལུང་རིགས་སྨྲ་བའི་ཉི་མ་ཁྱོད་མིན་གང་། ། དེ་
ཕྱིར་མགོན་འདིའི་གསང་གསུམ་ཡོན་ཏན་མཐའ། ། ཉན་རང་བྱང་སེམས་ཀུན་གྱི་ཡུལ་མིན་ན། ། མི་ཟད་ལས་
ཉོན་དྲག་པོའི་བྲན་གྱུར་བ། ། བདག་དང་བདག་འདྲའི་སྨྲ་བ་ངལ་བའི་རྒྱུ། ། དེ་ལྟ་མོད་ཀྱི་ཀུན་ལ་བསྙོན་མེད་
དུ། ། གྲགས་ཤིང་གྲུབ་པའི་ཡོན་ཏན་ཆ་རེར་ཡང་། ། རྗོད་བྱེད་ཚིག་གི་ཕྲེང་བར་སྤེལ་ནུས་ན། ། ཐར་འདོད་སྐྱེ་
བོའི་ཚོགས་ལ་ཕན་ཞེས་གྲགས། ། གཞན་ཡང་དུས་གསུམ་རྒྱལ་བའི་ཡོན་ཏན་ལས། ། རང་གི་བླ་མའི་ཡོན་ཏན་

 རྟོགས་བརྗོད་དད་ལྡན་སྙིང་གི་གདུང་སེལ། 
བབ་E
གཅིག་བརྗོད་པ། ། ཕན་ཡོན་ཆེ་བར་མདོ་རྒྱུད་དུ་མ་ལས། ། མཐུན་པར་གསུངས་ཕྱིར་བདག་བློ་ཅིས་མི་
རངས། ། འཁོར་བའི་སྡུག་ཀུན་ནད་བརྒྱ་སེལ་བའི་སྨན། ། མངོན་མཐོ་ངེས་ལེགས་ལམ་བཟང་ལྟ་བའི་མིག །
དམ་པའི་རྟོགས་བརྗོད་ལས་ལྷག་ཡོད་མིན་པས། ། དེ་ཚུལ་བརྗོད་ལ་བློ་ལྡན་སུ་ཞིག་གཤུང་། ། ལྟར་སྣང་ཡོན་
ཏན་བ་ཚའི་ཁྲོན་པ་ལ། ། འོས་མིན་བསྔགས་པའི་གཅམ་ཚིག་མང་སྤེལ་ཏེ། ། རིགས་མཐུན་སྣང་བ་འབྲིད་པའི་
L
སྨྱོན་ཧམ་ཅན། ། འགའ་ཞིག་མཆིས་ཀྱང་དེ་དང་འདི་མི་འདྲ། ། མཁས་བཙུན་བཟང་པོའི་གཏིང་མཐའ་དཔག་
མི་ཕོད། ། འཆད་རྩོད་རྩོམ་པའི་ཁྱད་ནོར་ཡོངས་ཀྱང་ལྡན། ། གཞན་ཕན་འཕྲིན་ལས་རླབས་ཕྲེང་ཡོལ་མེད་
པའི། ། ཡོན་ཏན་ཡིད་བཞིན་འོ་མཚོ་གཏམ་གྱི་གཞི། ། དེས་ན་སྔོན་སྦྱངས་ལས་ཀྱི་འཕྲོ་སད་དེ། ། ཆོས་ལ་མོས་
ཤིང་བློ་གྲོས་ཡངས་པ་རྣམས། ། ལེགས་བཤད་གསར་བའི་ཟླ་བ་འདི་ལོངས་དང་། ། དད་པའི་རྒྱ་མཚོ་འཕེལ་པ་
དངོས་པོའི་གཤིས། ། དེ་ཡང་ཇི་སྐད་དུ། སློབ་མ་ལ་སྤྲིངས་པ་ལས། ཉི་མ་རླབས་ཆེན་རྟ་ཞོན་རྒྱུ་བ་སྣང་བྱེད་
གང་ཡིན་དང༌། ། ཁུར་ལ་མི་བརྩེགས་ས་ཡིས་འཇིག་རྟེན་འདེགས་པ་གང་ཡིན་དེ། ། རང་དོན་འགའ་མེད་ཆེན་
པོ་རྣམས་ཀྱི་རང་བཞིན་དེ་འདྲ་སྟེ། ། དེ་དག་འཇིག་རྟེན་ཕན་དང་བདེ་བའི་རོ་ལ་གཅིག་ཏུ་གཞོལ། ། ཞེས་ཉི་མ་
ནི་རྟ་མཆོག་བདུན་ལ་ཞོན་ཏེ་རྒྱུ་ཞིང་འཇིག་རྟེན་གྱི་མུན་པ་སེལ་བ་ལ་སྐྱོ་དུབ་མེད་པ་དང་། ས་ཆེན་པོས་ནི་རྒྱུ་བ་
སེམས་ཅན་དང་མི་རྒྱུ་བ་སྣོད་ཀྱི་འཇིག་རྟེན་ཅི་ཙམ་འདེགས་དགོས་པ་གང་ཡིན་པ་དེ་ལ་ཁུར་དུ་མི་བརྩེགས་པ་
བཞིན་དུ། བདག་པས་གཞན་གཅེས་པའི་བྱང་ཆུབ་ཀྱི་སེམས་ཐུགས་ལ་འཁྲུངས་ཤིང༌། རང་དོན་གྱི་འཁྲི་བ་
འགའ་ཡང་མེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ནི་འགྲོ་བ་འཇིག་རྟེན་གྱི་ཁམས་དང་
འཚམས་པའི་གཞན་དོན་རླབས་ཆེན་ཇི་ལྟར་མཛད་དགོས་ཀྱང་ལན་ལ་རེ་བ་དང༌། དྲིན་དུ་བགྲང་བ་སོགས་ཅི་
ཡང་མེད་པར་གནས་སྐབས་བདེ་བ་དང་། མཐར་ཐུག་ཕན་པ་སྒྲུབ་པའི་རོ་ལ་གཅིག་ཏུ་གཞོལ་བར་གསུངས་པ་
ལྟར། བདག་ཅག་གི་དཔལ་ལྡན་བླ་མ་དམ་པ། འཇམ་མགོན་རྒྱལ་བ་གཉིས་པའི་རིང་ལུགས་པ་ཆེན་པོ། མདོ་
སྔགས་རིག་གནས་སོགས་ཕྱི་ནང་གི་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་ཞིང་། འཆད་རྩོད་རྩོམ་གསུམ་གྱི་སྒོ་
ནས་ཐུབ་བསྟན་ཡོངས་ཀྱི་བདག་པོར་གྱུར་བ། མཚན་བརྗོད་པར་དཀའ་ཞིང་དོན་གྱི་སླད་དུ་མཚན་ནས་སྨོས་ཏེ།
ཡོངས་ཀྱི་བཤེས་གཉེན་ཆེན་པོ ༧རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱང་སྟོབས་བཅུ་མངའ་
བའི་གོ་འཕང་མངོན་དུ་བྱས་ཏེ། རང་གིས་བརྙེས་པའི་ལམ་དེར་ཁམས་གསུམ་འཁོར་བའི་སྐྱེ་རྒུ་མ་ལུས་པ་ཡང་
དག་པར་འགོད་པའི་ཕྱིར་དུ། གསང་གསུམ་མི་ཟད་རྒྱན་གྱི་འཁོར་ལོའི་སྒྱུ་འཕྲུལ་ཅི་དགར་མཛད་པའི་ཚུལ་མཐའ་
དག་པ་ནི་སུས་ཀྱང་བརྗོད་པའི་རྔོ་མི་ཐོགས་ལ། དེའི་ནང་ཚན་སྐུ་ཚེ་འདིའི་སྔ་མ་ནི། ཁུར་རེ་ཆེན་པོའི་མཁས་
དབང་ཆོས་རྗེ་ངག་དབང་དཔལ་ལྡན་ཞེས་མཚན་སྙན་གྱི་གདུགས་དཀར་པོ་གཅིག་གིས་ས་སྟེང་ཐམས་ཅད་ཁྱབ་

རྟོགས་བརྗོད་དད་ལྡན་སྙིང་གི་གདུང་སེལ། །
ས་
པར་འདུག་པ་དེ་ཉིད་ལགས་ཏེ། རྗེ་ཉིད་ཞིང་གཞན་དུ་གཤེགས་པའི་སྔ་ལོར། ཕྲན་ལ། ང་དཔལ་ལྡན་ཆོས་རྗེའི་
སྐུ་སྐྱེས་རེད་ཅེས་གླེང་བའི་རྒྱུ་མཚན་ནི། ཁོང་ཞིང་ལ་ཕེབས་ཁར་བུ་སློབ་རྣམས་ཀྱིས་སྤྲུལ་སྐུ་དངོས་གནས་པ་ཞིག་
འབྱོན་དགོས་ཚུལ་ཞུས་པར། ང་ཐག་རིང་ཞིག་ནས་དགེ་སློང་རྣམ་དག་ཅིག་ཏུ་སྐྱེས་ཐང་མོད། ཁྱེད་ཚོས་རྙེད་
དཀའ་བས་བསྒྱུར་ན་ལེགས་ཞེས་པའི་གསུངས་ཕེབས་ཚུལ་དང་། ངས་ཆུང་དུས་ནས་ཀྱང་ཁོང་གི་གསུང་རབ་ལ་
ལྟ་རྟོག་ཡག་པོ་བྱས་པ་དེ་གཉིས་ལ་བསྙད་པ་རེད་ཅེས་གསུངས་ཤིང་ཞལ་གྱིས་བཞེས་པའི་ཉམས་ཡང་གནང་མོད།
དེ་ལ་སོགས་པའི་གསང་བའི་གནས་ཕྲ་མོ་རྣམས་ནི། ས་མཐོན་པོ་ལ་བཞུགས་པ་ཡན་ཆད་ཡེ་ཤེས་ཀྱི་སྤྱན་དང་ལྡན་
པ་རྣམས་ཁོ་ནའི་སྤྱོད་ཡུལ་དུ་ངེས་ཀྱི། བདག་ལྟ་བུའི་བློ་ཆུང་འཆིང་བ་ཀུན་ལྡན་རྣམས་ཀྱིས་བརྗོད་པར་ག་ལ་ནུས།
དེས་ན་སྐུ་ཚེ་འདི་ཉིད་ཀྱི་རྣམ་ཐར་ཅུང་ཟད་ཅིག་འཆད་པ་ལ། ཀུན་མཁྱེན་ཆེན་པོ་འཇམ་དབྱངས་བཞད་པས།
སྐྱེས་པའི་ཡུལ་དང་གཞོན་དུས་བག་ཆགས་སད། ། ཆོས་སྒོར་ཞུགས་དང་བཤེས་གཉེན་བསྟེན་ཚུལ་དང་། ། མང་
དུ་ཐོས་དང་བསམ་པས་སྒྲོ་འདོགས་བཅད། ། སྒོམ་ལ་སྙིང་རུས་གཞན་ལ་ཕན་སེམས་དང་། ། ཐུབ་བསྟན་རྒྱས་
འདོད་བདག་གི་རྣམ་ཐར་ཡིན། ། ཞེས་གསུངས་པ་ལྟར་ལས། དང་པོ་གང་དུ་འཁྲུངས་པའི་ཡུལ་དང་ཡབ་ཡུམ་
སོགས་རིམ་བཞིན་དགོད་པ་ལ། ༧རྗེ་ཉིད་ཀྱི་ཞལ་ལས། ངའི་ཕ་ནི་དར་ཧན་ཝང་ཤོག་གི་ཏཱ་ཐས་ཅི་ཡར་འཕེལ་
དང་། མ་སུ་ནུ་ཅན་ཟེར་བ་ཡིན། ཡབ་ཡུམ་གཉིས་ལ་མིང་སྲིང་ལྔ་ཙམ་ཡོད་པའི་ཆུང་ཤོས་ཡིན་ཞིང་། རབ་བྱུང་
བཅུ་བཞི་པའི་ལྕགས་ཕོ་སྤྲེལ་གྱི་ལོར་སྐྱེས། དེའི་ཚེ་ཉེ་དུ་རྣམས་ཀྱིས་ངའི་མིང་ལ་ཡོན་ཏན་རྒྱ་མཚོ་ཞེས་བཏགས།
སྐྱེས་ཡུལ་ཨུ་ལོ་ཟེར་བ་ཕྱི་ལོགས་ཀྱི་ས་ཆ་གང་ནས་སོང་ཡང་ཉིན་བཅུ་ཚུན་ན་རྒྱ་གྲོང་ཡང་མེད་ལ། ཨ་མཆོད་མ་
གཏོགས་བླ་མ་དང་གྲྭ་བ་ཡ་རབས་གཏན་མེད་ཅིང་ཨ་མཆོད་ཀྱི་ནང་ན་ཁོ་བོས་དགེ་ཚུལ་དང་། དགེ་སློང་རྣམ་དག་
ཡོད་སྐད་ཐོས་ཞེས་གླེང་མཁན་ཡང་བྱུང་། ཞེས་གསུངས་སོ། ། དེ་ཡང་བདག་ཅག་གི་འདྲེན་མཆོག་རྗེ་སཾ་གྷའི་
མཚན་ཅན་གྱིས། ལེགས་བྱས་བདུད་རྩིའི་རྒྱ་མཚོར་སྟོབས་བཅུའི་རྡུལ། ། མངོན་མཐོར་བརྩེགས་པའི་ཆོས་ཀྱི་
ལྷུན་པོ་རྣམས། ། རིགས་རུས་ཆོ་འབྲང་མ་སྨད་ཡིད་བཞིན་མཚོར། ། གཟིགས་པའི་རང་མདངས་འགྲོ་བ་དངོས་
པོའི་གཤིས། ། ཞེས་གསུངས་པ་ལྟར། བདག་ཉིད་ཆེན་པོ་འདི་ཡང་སྐལ་བ་དང་ལྡན་པའི་གདུལ་བྱ་མཐའ་དག་
སྨིན་གྲོལ་གྱི་ལམ་བཟང་པོར་བཀྲི་བ་ཁོ་ནའི་ཆེད་དུ་བྱོན་པ་ཡིན་ཚུལ་འཆད་དང་འཆད་པར་འགྱུར་བ་ལྟར་ལགས་
པས། རིགས་རུས་ཆོ་འབྲང་གཞན་དང་མི་མཉམ་པ་ཞིག་ལས་འཁྲུངས་པར་གདོན་མི་ཟ་ཡང་། བདག་ལ་དེ་
ཕྱོགས་ཀྱི་རྒྱུས་ཆེར་མེད་པས་ཇི་བཞིན་བརྗོད་མ་ནུས། འོན་ཀྱང་རིགས་རུས་ཆོ་འབྲང་གི་ཁྱད་པར་ནི་མཁས་ཤིང་
མཛངས་ལ་དཔའ་ཞིང་རྟུལ་ཕོད་པ། བཀའ་བཙན་ལ་དཀྱེལ་ཆེ་བ། གཞུང་བཟང་ལ་འགྲོགས་བདེ་བ་ལ་སོགས་
པ་ཡ་རབས་ཀྱི་སྤྱོད་ཚུལ་ཅི་རིགས་དང་ལྡན་པ་ལ་རིགས་དང་། རིགས་མ་ཉམས་པའི་ཕ་དེའི་རྒྱུད་ལས་བྱུང་བ་ལ་

• 4 •
 རྟོགས་བརྗོད་དད་ལྡན་སྙིང་གི་གདུང་སེལ།
རུས་དང་། ཞང་པོའི་ཁུངས་དང་ལྡན་པ་ལ་ཆོ་དང་། བཤད་མ་ཐག་པ་གསུམ་པོ་དང་ལྡན་པའི་སྤྱོད་པའི་འབྲང་
ས་འཛིན་པ་ལ་འབྲང་ཞེས་སྔོན་གྱི་མཁས་པ་དག་འཆད་དོ། ། དེ་ལྟ་བུའི་རིགས་རུས་ཆོ་འབྲང་ཕུན་སུམ་ཚོགས་
པའི་སྐྱེས་པ་གང་ལ་ཡོད་པ་དེ་ལ་རྒྱ་བོད་ཀྱི་མཁས་པ་སུ་ཡིན་ཀྱང་། ཤིང་སཱ་ལ་ཆེན་པོ་ལྟ་བུ་ཞེས་མཆོག་ཏུ་བཀུར་
ཞིང་སྙན་ངག་སོགས་ཀྱི་ལམ་ནས་བསྔགས་བརྗོད་ཟད་མི་ཤེས་པ་སྤེལ་བའི་ཡུལ་དུ་འཛིན་པ་ནི་ཆོས་ཉིད་ལྟ་བུར་
ལགས་ཏེ། མཁས་དབང་སྡེ་བ་རིན་སྤུངས་པས། པདྨ་འབྱུང་གནས་ཞི་བ་འཚོའི། ། གསུང་གི་བཅུད་ཀུན་སྙིང་
དབུས་སུ། ། ཉལ་ཏེ་མ་རིགས་གཉིད་ལས་སད། ། སད་མི་ཀླུ་དབང་བསྲུང་བ་ཞེས། ། བརྡ་སྤྲོད་རིག་པའི་ཟེར་
འཕྲོ་བས། ། རྒྱ་གར་ཆོས་རྣམས་བོད་ཡུལ་དུ། གསལ་བའི་བདེ་གཤེགས་བསྟན་པ་འདི། ། འཛིན་པའི་སྐྱེས་བུ་
སྔ་བར་བྱུང་། ཤེས་རབ་མ་ཉམས་ཐབས་ཀྱི་བདག ། གཉིས་སུ་མེད་པ་མཆོག་ཞི་བའི། ། རྒྱལ་བོར་དབང་ཕྱུག་
རྡོ་རྗེ་འཛིན། ། ཡིད་བཞིན་འདོད་འཇོ་རིན་པོ་ཆེ། ། རིགས་དེའི་ས་བོན་གང་ལ་ལྷའི། ། རང་བཞིན་གྱིས་མཐོ་
སཱ་ལའི་ཤིང་། ། མཐོ་བརྟན་རྒྱས་པའི་ཡལ་ག་ཅན། ། འགྲོ་བའི་གདུང་འཕྲོག་ཕན་པར་བརྩོན། ། ཞེས་གསུངས་
པའི་ཕྱིར་རོ། ། སྨྲས་པ། ཉེས་པའི་རྡུལ་བྲལ་པུཎྜ་རི་ཀའི་ལྟོར། ། དགེ་མཚན་རབ་རྫོགས་བདུད་རྩི་འདིས་
གཏམས་ཚེ། ། སྐལ་བཟང་སྦྲང་རྩི་སྤྱོད་རྣམས་འཚོ་འགྱུར་ཞེས། ། གྲགས་པའི་སྤྲིངས་ཡིག་ས་གསུམ་ཀུན་ལ་
རྒྱུ། ། མངལ་གྱི་སྐྱེས་པ་སྐྱེ་གནས་མཆོག་མིན་ཀྱང་། ། དེ་ཡི་ཉེས་པ་སྤངས་ལ་སྐྱོན་ཅི་འཚལ། ། འདབ་སྟོང་ལྡན་
རྣམས་འདམ་ལས་སྐྱེས་ན་ཡང་། ། འདམ་གྱི་ཉེས་པས་གོས་པ་མེད་ལ་ལྟོས། ། མ་སྨད་ཡུམ་མཆོག་སྤྲིན་རུམ་ལས་
ཐོན་པའི། ། གང་སྐུ་ཟླ་ཤེལ་དབང་པོ་ཞིང་འདིའི་མཁར། ། འཕགས་པ་ཙམ་གྱིས་ཕན་བདེའི་ཀུནྡ་ཡང་། །
བཞད་པའི་གྲགས་སྙན་ལྷ་ཡི་རྔ་བཞིན་ལྡིར། ། ཨེ་མ་འགྲོ་ལ་ཕན་བདེའི་དཔལ་སྟེར་ཞིང་། ། ལུང་རྟོགས་བསྟན་
པའི་རྒྱ་མཚོ་འཕེལ་བྱེད་པ། ། གཞོན་ནུའི་སྐུ་ཡི་དཀྱིལ་འཁོར་འདི་ཉིད་དེ། ། བདག་ཅག་རྣམས་ཀྱི་མགོན་དང་
སྐྱབས་སུ་ཡང་། ། རྣམ་དག་ཆོས་ཀྱི་རོ་བཅུད་མི་ལྡན་ཞིང་། ། འདོད་ཡོན་རྣམ་ལྔའི་བརླན་དང་མ་བྲལ་བ། །
མཐའ་འཁོབ་འཛིན་མའི་ཁམས་དེར་སྐྱེས་གྱུར་ཀྱང་། ། དགེ་བློའི་འདབ་བརྒྱ་གྲོལ་འདི་ཨེ་མ་རྨད། ། ཅེས་གཞུང་
བརྒྱ་སྨྲ་བའི་དབང་པོ་བཀའ་དྲིན་མཉམ་མེད་རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་དད་
ལྡན་སྙིང་གི་གདུང་སེལ་ཞེས་བྱ་བ་ལས། རིགས་རུས་ཕུན་སུམ་ཚོགས་པར་སྐུ་བལྟམས་པའི་སརྒ་སྟེ་དང་པོའོ། །
གཞོན་ནུ་དེ་ཡང་གཟུགས་མཛེས་ཤིང་བལྟ་ན་སྡུག་པ། དཔྲལ་བའི་དབྱེས་ཆེ་བ་ཤངས་ཀྱི་གཟེངས་མཐོ་བ་
ལ་སོགས་པའི་མཚན་དཔེ་དང་ལྡན་ཞིང་། གཞན་དང་མི་འདྲ་བའི་དགྱེས་ཉམས་འཛུམ་བག་དང་བཅས་པར་
བཞུགས་པས། ཉེ་དུ་རྣམས་ཀྱང་ཡིད་སྤྲོ་དགས་བསྒྱུར་ཏེ་འབྱུང་འགྱུར་དང་མཐུན་པའི་མཚན་ཡོད་ཏན་རྒྱ་མཚོ་
ཞེས་འབོད་པ་བྱུང་། དེ་ཡང་རྗེས་སོར་སྐུ་ནར་སོན་ཚེ་མདོ་སྔགས་རིག་གནས་མཐའ་དག་ལ་མངའ་བརྙེས་ཤིང་

རྟོགས་བརྗོད་དད་ལྡན་སྙིང་གི་གདུང་སེལ། • 5 •
ལུང་དང་རྟོགས་པའི་ཡོན་ཏན་གྱི་གོང་མར་འགྱུར་བ་དང་། སྐལ་བ་བཟང་པོའི་བློ་གསལ་ཡོངས་ལ་རང་གཞན་གྱི་
གྲུབ་མཐའ་རྒྱ་མཚོ་ལྟ་བུའི་བཤད་སྲོལ་མི་འདྲ་བ་ཕྲ་ཞིང་ཕྲ་བ་རྣམས་ཀྱང་མ་འདྲེས་པར་ལག་མཐིལ་གྱི་རྫས་བཞིན་
གསལ་བར་མཚོན་པའི་ཡོངས་སུ་འཛིན་པ་ཆེན་པོ་མིང་དང་དོན་མཐུན་པ་འདི་ལྟ་བུར་འབྱུང་བའི་སྔ་ལྟས་སུ་མངོན་
ནོ། ། དགུང་ལོ་དགུའི་སྟེང་དུ་ཏཱ་བླ་མ་ཡེ་ཤེས་བསྟན་འཛིན་ཞེས་པའི་མཁས་པ་ཆེན་པོ་ཞིག་བཞུགས་པ་ལ།
འདོན་ཆོ་ག་ཆོས་སྤྱོད་ཀྱི་རིགས་ཐམས་ཅད་གསན་ཞིང་། དགེ་བསྙེན་རབ་བྱུང་དགེ་ཚུལ་གྱི་སྡོམ་པ་རྣམས་ཀྱང་
བཞེས། དགུང་ལོ་བཅོ་ལྔའི་བར་སློབ་དཔོན་གྱི་ཉེ་གནས་ཞུས་ཤིང་། དེར་འཁོད་པའི་གྲྭ་བ་རྣམས་གྲོང་བའི་ཆོས་
ལ་དགའ་བ་ཤ་སྟག་ཏུ་འདུག་གཤིས་དེ་དག་གིས། ༧རྗེ་ཉིད་ལའང་སྤྱོད་པ་བག་ཡངས་སུ་བྱོས་ཤིག་ཅེས་བསྐུལ་བ་
མང་དུ་ཞུས་མོད། འཇམ་མགོན་ཆོས་ཀྱི་རྒྱལ་པོས། སྙིང་རྗེའི་ཆུ་ཡིས་ཡིད་ཀྱི་བཞིན་རས་ཀྱི། ། ཞེ་སྡང་དྲི་མ་དག་
པར་མ་བྱས་ན། གསེར་གྱི་བུམ་པར་བླུགས་པའི་དྲིས་བསྒོས་ཆུས། ། གདོང་གི་དྲི་མ་དག་ལ་དགོས་པ་ཅི། ། བློ་
དང་ལྡན་པ་རྣམས་ཀྱི་ངོ་ཚའི་གོས། ། ཚུལ་ཁྲིམས་ཡིན་གྱི་དུ་ཀུ་ལ་ཡིས་མིན། ། མགྲིན་རྒྱན་ལེགས་བཤད་ཡིན་གྱི་
དོ་ཤལ་མིན། ། གཙུག་རྒྱན་བླ་མ་ཡིན་གྱི་ནོར་བུས་མིན། ། ཞེས་གསུངས་པ་ལྟར་གྱི་དོན་རྣམས་ཐུགས་ལ་གཏན་
ཆགས་པར་གནས་པ་དང་། སྔོན་ལན་གཅིག་མ་ཡིན་པར་ཡང་ཡང་གོམས་པའི་ཚངས་སྤྱོད་ལ་སོགས་པའི་བཟང་
པོའི་བག་ཆགས་ཀྱི་རིགས་ཡོངས་སུ་སད་པ་དང་། ཁྱིམ་གྱི་ཉེས་དམིགས་རྣམས་ལྷག་པར་མཐོང་བའི་དབང་གིས།
ལོག་པའི་ལམ་དུ་འཇུག་པ་ལྟ་ཅི། འདོད་པའི་རྣམ་པར་རྟོག་པ་ཙམ་ཡང་གཏན་མ་སྐྱེས་པས་ཐམས་ཅད་ངོ་མཚར་
བར་གྱུར་ཏེ། ཞལ་ནས། ཁོང་ཚོས་ཁོ་བོ་ལ་བསྐུལ་བ་མང་དུ་བྱས་ཀྱང་རང་ལ་ནི། རབ་བྱུང་རྣམ་པར་དག་པ་
ཞིག་བྱུང་ན་ཅི་མ་རུང་སྙམ་པ་གཏན་ཆགས་པར་ཡོད་པས། ཁོང་ཚོའི་རྗེས་སུ་ལན་གཅིག་ཀྱང་འབྲངས་མ་མྱོང་།
འོན་ཀྱང་རང་འདོད་བཞིན་ཚུལ་ཁྲིམས་རྣམ་པར་དག་པ་ལ་བསྲུང་ཚུལ་ལེགས་པར་ཤེས་དགོས། ཞེས་གསུངས་
སོ། ། སྨྲས་པ། ནམ་མཁའི་ཁམས་ལྟར་ཡངས་པའི་ཆོས་སོ་ཅོག ། ངོ་བོ་ཟབ་ཞི་སྤྲོས་པ་ཀུན་བྲལ་ཡང་། ། སྟོང་
པ་རྟེན་འབྱུང་བསླུ་བ་མེད་པའི་བརྡར། ། དོན་མཐུན་མཚན་གྱི་དབྱར་རྔ་ཅིར་ཡང་བཞད། ། རྒྱལ་བའི་ཡེ་ཤེས་
རང་གཟུགས་འཇམ་དཔལ་དབྱངས། ། ངུར་སྨྲིག་ཟོལ་ལ་བརྟེན་ཏེ་ཧོར་གྱི་ཡུལ། ། སྐྱོང་མཁས་བསྟན་འཛིན་
ཡོངས་ཀྱི་གཙོ་བོ་གང་། ། བསམ་སྦྱོར་དག་པའི་གཙུག་ཏུ་རབ་བཀུར་ནས། ། ཐོག་མཐའ་བར་དུ་དགེ་བའི་ཡོན་
ཏན་རྣམས། ། གང་ལས་འབྱུང་བ་ཡིག་རིགས་སྣ་ཚོགས་དང་། ། ཆོས་སྤྱོད་ཆོ་གའི་ཚོགས་ལ་བསླབ་ཚུལ་གྱིས། །
ཆོས་ལ་རིམ་བཞིན་འཇུག་པའི་བརྡ་ཐབས་བསྟན། ། ཐུགས་ཀྱི་ཆུ་མཚོ་སྤོང་སེམས་ཀེ་ཏ་ཀས། ། བགྲུངས་པར་
མཛད་ཚེ་བླང་དོར་ཐབས་བཅས་ཀྱི། ། གཟུགས་བརྙན་རྣམ་པར་བཀྲ་བའི་ངོ་མཚར་འཕྲུལ། ། རབ་གསལ་མེ་
ལོང་ངོས་ཀྱི་སྣང་བརྙན་བཞིན། ། གང་ཞིག་བསྟེན་ན་རང་དང་གཞན་དག་གི ། ཐར་བའི་སྲོག་ལ་རྒོལ་བ་སྲིད་

• 6 • རྟོགས་བརྗོད་དད་ལྡན་སྙིང་གི་གདུང་སེལ།
པའིཁྱིམ། ། ལག་འགྲོ་གདུག་པའི་ཚང་ལྟར་ལེགས་གཟིགས་ཏེ། ། འདོད་པའི་ཀུན་རྟོག་ཡོངས་སུ་ཞི་བར་
གྱུར། ། ཉིན་མོའི་དབང་ཕྱུག་སྤྲིན་གྱིས་རབ་སྒྲིབ་ཀྱང་། ། སྣང་བའི་གོ་སྐབས་འཕྲོག་པར་མི་ནུས་བཞིན། ། སྔོན་
4 ，
ནས་ཉེར་གོམས་དམ་པའི་རང་བཞིན་ཡང་། ། ནག་ཕྱོགས་བདུད་རིས་སྒྱུར་འདོད་གད་མོའི་གནས། ། ཞེས་
གཞུང་བརྒྱ་སྨྲ་བའི་དབང་པོ་བཀའ་དྲིན་མཉམ་མེད་རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་
དད་ལྡན་སྙིང་གི་གདུང་སེལ་ཞེས་བྱ་བ་ལས། རབ་ཏུ་བྱུང་ཞིང་ཡིག་རིགས་བསླབ་པའི་སརྒ་སྟེ་གཉིས་པའོ། །
དེ་ནས་ཇ་རོད་གཡོན་རུ་པོ་རོ་ཅོག་ཟེར་བའི་དགོན་དུ་ཕེབས་ཏེ་ལོ་ཁ་ཤས་བཞུགས། དེའི་གྲྭ་བ་རྣམས་ཀྱི་
སྤྱོད་པ་ཡང་ཐུགས་ལ་ཧ་ཅང་རང་མ་བབས་པས། ། ཨ་རུ་ཧོར་ཆེན་བཀྲ་ཤིས་དགེ་འཕེལ་ཞེས་པའི་དགོན་དུ་བྱོན་
ཞིང་ཆོས་གྲྭར་ཞུགས། ཆོས་རྗེ་ཚེ་བཀྲ་ཤིས་ཟེར་བ་འཇིག་རྟེན་དགེ་རྒན་དང་། ཡོངས་ཀྱི་བཤེས་གཉེན་ཆེན་པོ་ཏཱ་
བླ་མ་རབ་འབྱམས་པ་ལེགས་བཤད་ཞེས་བྱ་བ་སློབ་དཔོན་དུ་བསྟེན་ནས། བསྡུས་གྲྭ། བློ་རྟགས། ཤིང་རྟའི་སྲོལ་
འབྱེད། དགེ་འདུན་ཉི་ཤུ་རྣམས་ལ་མཛུབ་ཁྲིད་ཞིབ་རྒྱས་ཞུས་ཤིང་རྩོད་པས་བརྡར་ཤ་བཅད། དགུང་ལོ་ཉི་ཤུའི་
སྟེང་དུ་མདོ་སྔགས་རིག་གནས་མཐའ་དག་ལ་གཞན་དྲིང་མི་འཇོག་པའི་མཁྱེན་སྤྱན་མངའ་བ་མཁན་རིན་པོ་ཆེ་ཡེ་
ཤེས་དབང་ཕྱུག་ཅེས་ཡོངས་སུ་གྲགས་པ་མཉམ་མེད་ཐུབ་པའི་གདུང་འཚོབ་དམ་པར་གྱུར་པ་དེ་ཉིད་ལས། དགེ་
བསྙེན། རབ་བྱུང་། དགེ་ཚུལ་རྣམས་བསྐྱར་བསྒྲུབས་ཐོག་བསྙེན་པར་རྫོགས་པ་དགེ་སློང་གི་སྡོམ་པ་ལེགས་པར་
བཞེས་ཏེ། མཚན་ཡེ་ཤེས་རྒྱ་མཚོ་ཞེས་སྐལ་བཟང་སྐྱེ་བོ་ཡོངས་ཀྱི་རྣ་བའི་བདུད་རྩིར་གྱུར་པ་འདི་ཉིད་སྩལ་ཏོ། །
ཞལ་ནས། མཁན་རིན་པོ་ཆེ་འདི་ཉིད་ཁོ་བོ་ལ་ཐུགས་ཤིན་ཏུ་མཉེས་ཤིང་ཆོས་སྲིད་ཀྱི་བཀའ་དྲིན་རྒྱ་ཆེ་ལ། ས་ཁྱད་
པར་ཚུལ་ཁྲིམས་བསྲུང་བའི་ཕན་ཡོན་དང་མ་བསྲུངས་པའི་ཉེས་དམིགས་སོགས་ཡང་ཡང་གསུངས་ཤིང་རང་གིས་
ཀྱང་། དེ་བཞིན་ལུས་ངག་གི་སྤྱོད་ལམ་ཀུན་ལ་དྲན་ཤེས་ནར་མར་བསྟེན་ཏེ་བསླབ་པ་རིན་པོ་ཆེ་བསྲུང་ཅི་ཐུབ་
བགྱིས་པས། ཡུལ་ཕྱོགས་དེར་དགེ་སློང་རྣམ་དག་ཅེས་པའི་གྲགས་སྐམ་ཆེ་བ་ཞིག་བྱུང་ཞེས་དང་། གནམ་སྔོན་
ཚང་གི་དགོན་དེར་པོ་ཏི་ལྔའི་རྩོད་པ་བཟང་བར་གྲགས་ཆེ་ཡང་རྣམ་འགྲེལ་དང་། མཛོད་འདུལ་གྱི་འགྲོ་ལུགས་
མེད། རྗེ་ཡབ་སྲས་ཀྱི་ལེགས་བཤད་རྣམས་ཀྱང་ལུང་འདྲེན་ཙམ་རེ་མ་གཏོགས་ཁྲིད་རྒྱུན་དང་། འགྲོ་ལུགས་ཇི་
བཞིན་པ་ཤེས་མཁན་མེད་པས་རང་གིས་འདོད་པ་ལྟར་མ་བྱུང་། ས་ལམ། དོན་བདུན་ཅུ། དགེ་འདུན་ཉི་ཤུ།
འགྲེལ་བ་དོན་གསལ། གྲུབ་མཐའ་རྩ་བ་དང་། རིན་ཆེན་ཕྲེང་བ་རྣམས་བློར་བཟུང་སྟེ་ཚོགས་རྒྱུགས་ལ་ཕུལ།
དེའི་ནང་ནས་གྲུབ་མཐའ་རྩ་བ་དང་། འགྲེལ་བ་དོན་གསལ་གཉིས་སྟོང་དུ་ཉེ་བ་རེ་བསྐྱོར། སྐབས་ཤིག་མདོ་རྒྱུད་
རྒྱ་མཚོའི་མངའ་བདག་ཨ་ལག་ཤ་རབ་འབྱམས་པ་རྗེ་བཙུན་སངས་རྒྱས་ཆོས་གྲགས་དཔལ་བཟང་པོ་ཕེབས་བྱུང་བ་
ལ། འཇམ་མགོན་བསྟན་པའི་སྲོག་ཤིང་གནམ་སྔོན་རིན་པོ་ཆེ་སོགས་བློ་གསལ་མང་པོས་དཔེ་ཁྲིད་ཚར་མེད་པ་

རྟོགས་བརྗོད་དད་ལྡན་སྙིང་གི་གདུང་སེལ། •7 •
ཞུས་པའི་གྲལ་དུ་བསྡད། རང་ངོས་ནས་ཀྱང་ཟུར་དུ་ཞུས་པ་དང་བཅས་རྣམ་འགྲེལ། གསེར་འཕྲེང་། རྣམ་
བཤད། རྟོགས་སྣང་སོགས་ཀྱི་མཛུབ་ཁྲིད་ཞིབ་རྒྱས་གནང་། དེ་ཡང་རྗེ་འདི་ཉིད་ཁོ་བོ་ལ་ཐུགས་ཤིན་ཏུ་དགྱེས་
པས་རྣམ་འགྲེལ་ལ་ཊཱིཀ་ཆེན་རིགས་པའི་རྒྱ་མཚོ། ཐར་ལམ་གསལ་བྱེད། རྣམ་ངེས་ཊིཀ་ཆེན། རིགས་རྒྱན། སྡེ་
བདུན་སོགས་ཀྱི་འགྲེལ་ཚུལ་དང་འགྲོ་ལུགས་འདྲ་མི་འདྲའི་ཁྱད་པར་ཕྱེ་སྟེ་གནང་། ཕར་ཕྱིན་ལའང་རྗེ་ཡབ་སྲས་
ཀྱི་ལེགས་བཤད་དང་། ཡིག་ཆ། མཆན་སོགས་མཇུག་མ་རྫོགས་ཀྱང་བཤད་སྲོལ་མི་འདྲ་བའི་ཚུལ་ཞིབ་ལ་རྒྱས་པ་
ཡང་ཡང་གནང་བའི་བཀའ་དྲིན་གྱིས་རང་གི་རྒྱུད་ལའང་རྣམ་འགྲེལ་དང༌། ཕར་ཕྱིན་གྱི་འགྲོ་ལུགས་ཤེས་སོང་
སྙམ་པའི་རྣམ་རྟོག་ཞིག་ཀྱང་ཤར་ཏེ་ཡིད་བདེ་བ་ཅུང་ཟད་ཐོབ། དུས་དེར་ཧན་ཐ་གུན་སུམ། ཨ་རུ་ཧོར་ཆེན་ནོ་
ཡོན་སུམ། ཇ་རོད་གཡས་རུ་ནོ་ཡོན་སུམ་སྟེ་སློབ་གཉེར་བཟང་ཤོས་སུ་གྲགས་པའི་དགོན་སྡེ་དུ་མར་ཡང་། ཡེ་ཤེས་
རྒྱ་མཚོ་ནི་རྣམ་འགྲེལ་དང་ཕར་ཕྱིན་གཉིས་ལ་ཨ་ལག་ཤ་རབ་འབྱམས་པ་དང་འདྲ་ཞེས་གླེང་ངོ༌། ། ཡང་དགེ་
བཤེས་རིན་པོ་ཆེ་ལ། སྐབས་བཞི་བའི་སྡོམ་ཚིག་ཡོངས་རྫོགས་ཀྱི་མཛུབ་ཁྲིད་ཞིབ་རྒྱས་ཞུས་ཏེ་བློ་ཐོག་ནས་སྟོང་མ་
ལོང་ཙམ་དུ་སྐྱོར་སྦྱངས་བྱས། ཕར་ཕྱིན་སྟོན་མོའི་སྐབས་བླ་མ་ཆོས་མཛད་ཀྱི་དམ་བཅའ་ཉིན་གསུམ་གྱི་རིང་ལ་
བཞག དེའི་ཚེ་སེ་འབྲས་དགེ་གསུམ་དང་། སྐུ་འབུམ་བླ་བྲང་པད་དཀར་ཆོས་གླིང་སོགས་གྲྭ་ས་སོ་སོའི་དགེ་
བཤེས་མང་ཙམ་བཞུགས་པ་རྣམས་བཞེངས་ཏེ་རྟགས་གསལ་བཏང་བྱུང་བ་ལ། རང་གིས་ཀྱང་ཤེས་ཚོད་ཀྱི་ལན་
ཕུལ་བས་ཐམས་ཅད་ཐུགས་དགྱེས་ཏེ། འདི་ལྟ་བུའིདམ་བཅའ་སྔར་ཡང་མ་བྱུང་ལ། ཕྱིན་ཆད་ཀྱང་འབྱུང་དཀའ།
གྲྭ་ས་གང་ནའང་འདི་ལས་ལྷག་པའི་སློབ་གཉེར་པ་ཇི་ལྟར་ཡོད་ཅེས་གླེང་བ་ཐོས་ཞེས་གསུངས་སོ། ། དེ་ཡང་
མཁས་གྲུབ་ཆེན་པོ་ཆོས་ཀྱི་ཉི་མས། དེང་དུས་རྩོད་པར་གྲགས་པ་ཀུན། ། ལུང་དང་རིགས་པའི་ལམ་བཏང་
སྟེ། ། ཚིག་ངན་ཡུག་མོའི་ཁ་འཛིང་གིས། ། བསྟན་ལ་དགག་སྒྲུབ་བྱེད་དོ་ལོ། ། ལ་ལས་ཆོས་ཀྱི་རྩོད་པ་ནི། །
འཁྲུགས་ལོང་ཁ་མཆུས་མཇུག་སྡུད་བྱེད། ། སྔོན་བྱུང་རྣམ་དག་རྩོད་པའི་སྲོལ། ། དགུན་གྱི་མེ་ཏོག་ལྟ་བུར་
གྱུར། ། འགའ་ཞིག་འཁྱོག་པོའི་བློ་གྲོསང་ནུ་དང་། ། སྦྱར་བའི་ལྟར་སྣང་ཐལ་འགྱུར་ཉག་ཕྲན་གྱིས། ། བྱེ་མའི་
འཆིང་བུ་ལྟ་བུའི་དམ་བཅའ་འགའ། ། བཤིག་ལ་ཕྱོགས་ལས་རྣམ་པར་རྒྱལ་བར་རློམ། ། ཡན་ལག་བཞི་ཡི་དཔུང་
ཚོགས་མ་བཤམས་ཤིང་། ། སྣ་ཚོགས་མཚོན་ཆའི་འཁྲུལ་འཁོར་གཟེང་མིན་ཡང་། ། མགོན་འདི་རྩོད་པའི་གཡུལ་
ལ་ཕྱོགས་ཙམ་གྱིས། ། སྙིང་དང་བྱིན་པ་མི་འདར་རྒོལ་བ་མེད། ། སྒྲུབ་དང་སུན་འབྱིན་ཟློག་པར་དཀའ་བའི་
མདའ། ། དངོས་སྟོབས་རིགས་པའི་རྩལ་གྱིས་འཕངས་པ་ཡིས། ། ཕས་རྒོལ་སྦྱིན་སྐྱེས་སྤོབས་པའི་གྲོང་བཅོམ་སྟེ།
ཐུབ་བསྟན་གངས་རི་འཛིན་པ་ཁྱོད་གཅིག་ཉིད། ། ཅེས་གསུངས་པ་ལྟར། གཞུང་ལུགས་རབ་འབྱམས་ལ་ནང་
བྱན་ཆུད་པའི་སྨྲ་བའི་ཁྱུ་མཆོག་ཆེན་པོ་འདི་ཉིད་ལ་ནི། དེང་དུས་ཀྱི་རྩོད་པ་བར་གྲགས་པ། དྲི་མ་མེད་པའི་ལུང་

• 8 •
 རྟོགས་བརྗོད་དད་ལྡན་སྙིང་གི་གདུང་སེལ།
རིགས་ཀྱི་ལམ་བཟང་པོ་ཡོངས་སུ་བཏང་སྟེ། ཚིག་ངན་དང་གཡོ་ཟོལ་ལ་སོགས་པའི་སྒོ་ནས་ཕ་རོལ་རྒོལ་བ་ངན་
པའི་དམ་བཅའ་ལྟར་སྣང་འགའ་ཞིག་བཤིག་ཐུབ་ཙམ་བྱུང་བ་ལ་རང་ཉིད་ཕྱོགས་ལས་རྣམ་རྒྱལ་དུ་རློམ་པ། དེ་ལྟ་
བུའི་ང་རྒྱལ་དང་དྲེགས་པའི་དྲི་ཙམ་ཡང་མི་མངའ་ཞིང་། བྱང་ཆུབ་སེམས་དཔའ་རྟག་ཏུ་ངུས་ཤེར་ཕྱིན་འཚོལ་བ་
ལ་ཞུགས་པ་ལྟར། ལྟོ་གོས་གཏམ་གསུམ་ལ་གྱོང་བསྐུར་ཏེ་བཤེས་གཉེན་མཁས་པ་དུ་མ་ལས་འཕགས་བོད་ཀྱི་
གཞུང་ཆེན་མང་པོའི་གཟབ་བཤད་ཡང་ཡང་མནོས་ཤིང་། མཁས་པ་སོ་སོའི་བཞེད་སྲོལ་དང་། རྟོག་གེའི་གསང་
ཚིག་མཐའ་དག་ལ་ཁ་བཤད་ཚིག་སྤྱི་ན་ཡམ་ཙམ་མ་ཡིན་པའི་ངེས་པ་གཏིང་ཚུགས་པ་རྙེད་པས། དམ་པའི་ཆོས་ཀྱི་
བརྒལ་བརྟག་ལ་ནམ་ཞུགས་ཀྱང་རིགས་པའི་དབང་ཕྱུག་རྣམ་གཉིས་ལྟར་ཕྱོགས་ཐམས་ཅད་ལས་རྣམ་པར་རྒྱལ་
བའི་གྲགས་སྙན་གྱིས་ས་སྟེང་ཁྱབ་པ་ཅིའི་ཕྱིར་མི་འབྱུང༌། དེས་ན་སྐལ་བ་བཟང་པོའི་གདུལ་བྱ་གཟུར་གནས་བློ་
ལྡན་དོན་གཉེར་ལ་སོགས་པའི་མཚན་ཉིད་དང་ལྡན་པ་རྣམས། བཀའ་བསྟན་ཡོངས་ཀྱི་དགོངས་དོན་ཡིད་བཞིན་
གྱི་ནོར་བུ་རིན་པོ་ཆེར་རང་གིར་སྤྱོད་པའི་མཁས་པའི་དེད་དཔོན་ཆེན་པོ་འདི་ཉིད་ཀྱི་རྣམ་ཐར་བཟང་པོའི་རྗེས་སུ་
ཞུགས་ལ་སྲིད་མཚོ་ལས་བརྒལ་བར་བྱའོ། ། སྨྲས་པ། ན་ཚོད་ཕྲ་མོའི་གཤོག་རྩལ་ཆེས་ཞན་ཀྱང་། ། བླང་དོར་འོ་
ཆུའི་གནས་ལ་མ་རྨོངས་པའི། ། རྒྱལ་སྲས་ངང་བའི་རྒྱལ་བོ་སུ་ལ་ཡང་། ། སྐྱོན་ངན་ལོག་འཚོས་གོས་པར་ག་ལ་
འགྱུར། ། རབ་འབྱམས་གཞུང་ལུགས་པུཎྜ་རི་ཀའི་ཁ། ། འབྱེད་པའི་ལེགས་བཤད་འོད་ཀྱི་ཕྲེང་ལྡན་གང་། །
བསྟེན་ཏེ་ཉིན་བཞིན་ཆོས་ཀྱི་བརྒལ་བརྟག་ལ། ། ཞུགས་པས་རྨོངས་མུན་མིང་ཙམ་ཉིད་དུ་གྱུར། ། བཀའ་པོད་
རྣམ་ལྔའི་མཛོད་ལས་དགོངས་དོན་ནོར། ། ལེན་ཐབས་བསྡུས་སྦྱོར་བློ་རྟགས་ལ་སོགས་པའི། ། རིགས་ལམ་མི་
ཟད་འཕྲུལ་གྱི་རུ་མཚོན་སྟོང་། ། བཙུགས་པས་ཕས་རྒོལ་གཡུལ་ལས་རྣམ་པར་རྒྱལ། ། ཡེ་ནས་བརྗོད་བྲལ་དོན་གྱི་
གནས་ལུགས་དང་། ། ཟུང་དུ་འཇུག་པ་ཤེས་བྱའི་དཀྱིལ་འཁོར་ཀུན། ། སྒྲིབ་བྲལ་མཁྱེན་པའི་སྲང་ལ་གཞལ་
མཁས་པ། ། ཐུབ་དབང་བསྟན་པའི་དབང་ཕྱུག་དེ་ཉིད་ཀྱི། ། ཡོངས་རྫོགས་བསླབ་གཞིའི་བདུད་རྩིའི་རྒྱུན་
བཟང་དང་། ། འགྲོགས་པའི་ཞལ་གདམས་ཝུ་བ་དཀར་པོ་བཅས། ། གང་ཐུགས་དྲི་མེད་ཤེལ་གྱི་བུམ་པ་རུ། །
བླུག་པའི་དགེ་མཚན་རྫོགས་ལྡན་སྤྲིན་གྱི་ཟླ། ། ལེགས་གསུང་འདུལ་བའི་བཅས་ཁྲིམས་ཕྲ་མོ་ཡང་། ། སྲོག་ལས་
གཅེས་པར་བསྲུངས་པའི་བརྟུལ་ཞུགས་ནི། ། འཕགས་མཆོག་ཉེ་བར་འཁོར་གྱི་རྗེས་འགྲོ་ཞེས། ། གྲགས་པའི་བ་
དན་སྲིད་ཞིའི་ཀླད་ན་གཡོ། ། རྣམ་མང་ལུང་གི་དཀའ་གནས་པདྨ་དཀར། ། བཞད་པའི་ཐུགས་རྩོལ་ཉི་མ་ཆེས་
གསལ་ཡང་། ། ཡང་སྙིང་དོན་གྱི་སྦྲང་རྩི་མྱོང་བ་ལ། ། གེགས་བྱེད་སོམ་ཉིའི་དྲ་བར་ཚུད་པའི་ཚེ། ། ཡང་དག་
རྫོགས་སངས་རྒྱས་ དང་དབྱེར་མེད་པའི། ། བློ་ཆེན་ཆོས་ ཀྱི་གྲགས་ པ་ལ་བརྟེན་ནས། ། ངོ་མཚར་རིགས་ལམ་
འཁྲུལ་གྱི་ལྡེ་མིག་གིས། ། གསུང་རབ་སྒོ་བརྒྱ་འབྱེད་པའི་སྐལ་བཟང་ཐོབ། ། ཚིག་དོན་བརྒྱད་ཀྱི་རྒྱུད་དུ་དྲངས་པ་

， 9 •
རྟོགས་བརྗོད་དད་ལྡན་སྙིང་གི་གདུང་སེལ།
་་་་་་་ས --- - --- - ་
ཡི། ། རྩོད་ངག་དབྱངས་ཀྱི་ཡན་ལག་རྫོགས་པའི་མདའ། ། ཕས་རྒོལ་སྙིང་ལ་འཇོག་པའི་དགྲ་ཐབས་ཀྱིས། །
དཔལ་ལྡན་ཆོས་ཀྱི་གྲགས་པའི་ཁེངས་པ་འགོག ། མི་ཕམ་མགོན་པོའི་དགོངས་བཅུད་འཛིན་མའི་ཁྱོན། །
གསལ་བྱེད་རྒྱལ་བ་གཉིས་པའི་གཞུང་བཟང་ཉི། ། རྣམ་དཔྱོད་ཁྱུང་སྔོན་སྐྱེས་ཀྱིས་ཉེར་དྲངས་པས། ། རིགས་སྨྲ་
བློ་ཡི་དགའ་ཚལ་བཞད་པར་མཛད། ། ཕུན་ཚོགས་སྡེ་བཞིའི་ཕུང་བོ་བཀྲ་ཤིས་ ཀྱི། ། དགེ་ མཚན་འོད་དཀར་
འཕེལ་ བའི་ཆོས་སྡེ་ཆེར། ། གཞུང་ལུགས་རྒྱ་མཚོའི་བསྟན་དོན་ཡིད་བཞིན་ནོར། ། བརྒལ་ཞིང་བརྟག་པའི་རྒྱལ་
མཚན་རྩེར་བཀོད་ཚེ། ། གཞི་དང་བྱེས་ཀྱི་གཞུང་བརྒྱ་སྨྲ་བའི་བཤེས། ། གྲངས་མེད་ལྷན་ཅིག་ཚོགས་པའི་སྤྲིན་
རུམ་ལས། ། དགག་སྒྲུབ་རིགས་པའི་མེ་ཆར་འབུམ་སྤྲོས་ཀྱང་། ། ཡང་དག་དམ་བཅའི་རི་བོ་གཞོམ་མ་ནུས། །
དེའི་ཚེ་དོན་ལྡན་ལུང་གི་གཡུ་རལ་གསིགས། ། མི་ཟད་རིགས་ཚུལ་འབར་བའི་མཆེ་སྡེར་བགྲད། ། མི་མཐུན་རི་
དྭགས་ཚོགས་རྣམས་སྐྲག་བྱེད་པའི། ། མཁས་མཆོག་ཤ་ར་བྷ་ཡི་གྲགས་སྙན་ཐོབ། ། ཅེས་གཞུང་བརྒྱ་སྨྲ་བའི་
དབང་པོ་བཀའ་དྲིན་མཉམ་མེད༧རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་དད་ལྡན་སྙིང་གི་
གདུང་སེལ་ཞེས་བྱ་བ་ལས། བསྙེན་པར་རྫོགས་ཤིང་རིགས་སྨྲའི་དབང་ཕྱུག་ཏུ་གྱུར་པའི་སརྒ་སྟེ་གསུམ་པའོ། ། །
ཡང་རྗེ་ཉིད་ཀྱི་བཀའ་ལས། ཨ་ལག་ཤ་དགེ་བཤེས་རིན་པོ་ཆེ་སྐུ་འབུམ་དུ་ཕེབས་རྗེས། དགོན་པའི་ཚོགས་
འདུས་ཀྱིས། གནམ་སྔོན་མཆོག་སྤྲུལ་རིན་པོ་ཆེར་ཡེ་ཤེས་རྒྱ་མཚོས་མཚན་ཉིད་ཀྱི་ཞབས་ཕྱི་རེ་བྱེད་བཅུག་ན། དེ་
ལས་ལོགས་སུ་གྱུར་བའི་དགེ་རྒན་ཞིག་མི་དགོས། ཞེས་ཞལ་ཆམས་ཏེ། ང་ལ་བཤད་ཀྱང་། ཁོ་བོས་དབུ་མ་ཡན་
ཆད་ལ་རྩོད་པ་མ་སོང་ཞེས་བཤོལ་ཅི་ཐུབ་བགྱིས་ནས། སྐུ་འབུམ་དུ་འོངས། དེར་དགེ་བཤེས་རིན་པོ་ཆེ་རི་ཁྲོད་དུ་
ཕེབས་སོང་ཡང་། ཡེ་ཤེས་རྒྱ་མཚོ་འོངས་ན། ཨུ་རེད་དགེ་བཤེས་རབ་འབྱོར་དང་། དཔའ་རིས་དགེ་བཤེས་རབ་
གསལ་གང་རུང་དགེ་རྒན་དུ་གྱིས། ཞེས་གསུང་བཀོད་སྩལ་འདུག་པ་ལྟར། ཐོག་མར་ཨུ་རེད་དགེ་བཤེས་དགེ་
རྒན་དུ་བསྟེན་ནས་སླར་ཡང་སྐབས་དང་པོའི་འཛིན་གྲྭར་ཞུགས། དེ་རྗེས་དཔའ་རིས་དགེ་བཤེས་ལ་ཡང་དཔེ་ཁྲིད་
ཞུས་ཏེ། གཉིས་ཀ་ལས་དབུ་ཕར་ལ་སྦྱངས་པ་མི་དམན་ཙམ་བྱས། ལོ་འགའི་འཕྲོར་ཨ་རུ་ཧོར་ཆེན་དར་ཧན་ཆ་
གན་ཧུ་ཐོག་ཐུ་ཚང་སྐུ་འབུམ་དུ་བྱོན་ནས། དགེ་བཤེས་རིན་པོ་ཆེ་བུདྷའི་མཚན་ ཅན་ཡོངས་འཛིན་དུ་གདན་
དྲངས་པ། ལོ་མང་པོར་སྐུ་འབུམ་རང་དུ་བཞུགས། དེའི་ཚེ་ཁོ་བོས་ཀྱང་ཧུ་ཐོག་ཐུའི་མཚན་ཉིད་ཞབས་ཕྱི་བྱེད་
བཞིན། དགེ་བཤེས་རིན་པོ་ཆེར་དབུ་མ་དང་། མཛོད་འདུལ་རྣམས་ཀྱི་མཛུབ་ཁྲིད་ཞིབ་རྒྱས་ཉན། དེ་སྐབས་
གསུང་འཕྲོས་ལ། ཨུ་རེད་རབ་འབྱོར་དང་དཔའ་རིས་རབ་གསལ་གཉིས་ནས་མཛོད་འདུལ་ལ་ཞིབ་ཆ་ཆེན་པོ་མི་
གནང་། བླ་བྲང་བཀྲ་ཤིས་འཁྱིལ་ནའང་མཛོད་འདུལ་ལ་འགྲོ་ལུགས་ཆེར་མེད། ཅེས་སྔོན་གྱི་དགེ་བཤེས་འགའ་
རེས་གསུངས་མོད་བདེན་མིན་མི་ཤེས་ཞེས་གསུངས་ལ། ཁོང་གི་ཁྲིད་ལུགས་ནི་གཞུང་དང་མཐུན་ཞིང་གོ་བ་བོག་

： 10 •
 རྟོགས་བརྗོད་དད་ལྡན་སྙིང་གི་གདུང་སེལ།
ཆོད་དུ་སྟེར་ནུས་པ་སོགས་གཞན་དང་མི་འདྲ་བས། དེ་ནི་ཡང་ཀྱུ་ལྷ་རམས་པ་དང་། སངས་རྒྱས་ལྷ་རམས་པ་
གཉིས་ཀྱི་ཁྲིད་རྒྱུན་གྱི་དབང་གིས་རེད། སྐུ་འབུམ་གྱི་སློབ་གཉེར་སྔར་ཧོས་ཧོས་འཁྲུགས་རྐྱེན་གྱི་དབང་གིས་རྒྱུན་
ཆད་པ་སླར་གསོས་ཏེ་དབུ་མའི་བར་ཇེ་བཟང་ལ་སོང་ཡོད་ཀྱང་། མཛོད་འདུལ་གཉིས་ལ་འགྲོ་ལུགས་ཆེར་མེད་པ་
ལ། དགེ་བཤེས་རིན་པོ་ཆེ་འདིས། ཁོ་བོ་ཅག་ལ་དཔེ་ཁྲིད་མང་དུ་མཛད་པ་གཅིག་ནས་གཅིག་ཏུ་བརྒྱུད་དེ།
དེང་སང་གི་རྩོད་ལུགས་བཟང་པོ་འདི་ཉིད་བྱུང་བ་ཡིན་པས་དེ་ཡང་དགེ་བཤེས་རིན་པོ་ཆེ་འདི་ཁོ་ནའི་བཀའ་དྲིན་
ཡིན། ངས་སྐབས་བཞི་བ་རྩོད་དུས་ཁོང་གི་གསུང་ལྟར་མཛོད་རྩ་བློར་བཟུང་སྟེ་སྟོང་ལྷག་ཅིག་བསྐྱོར། དབུ་མ་
རྩོད་དུས་མཛོད་ཀྱི་བསྡུས་དོན་དང་། འཇུག་འགྲེལ་གསལ་བའི་མེ་ལོང་གཉིས་བློར་བཟུང་། འཇུག་པ་རང་
འགྲེལ་བཟུང་ཡང་མཇུག་ཅུང་ཟད་མ་ཚར། མཛོད་རྩོད་དུས་འདུལ་བ་མདོ་རྩ་སྡོམ་དང་བཅས་པ་བཟུང་སྟེ་མང་
དུ་བསྐྱོར། འདུལ་བ་རྩོད་པའི་སྐབས། ལོ་གཉིས་ལ་ཡིག་ཆ་དང་། མཚོ་ཊཱིཀ་དང་། རིན་ཆེན་ཕྲེང་བ་གསུམ་
སྦྲགས་ནས་བལྟས། ལོ་གཉིས་ལ་གླེང་འབུམ་དང་སྦྲགས། དེ་ནས་ལོ་གསུམ་ཙམ་ལ་ལུང་སྡེ་བཞིར་སྦྲགས་པས།
ལོ་བདུན་ལ་འདུལ་བ་རྩོད་ཁུལ་བྱས། ཞེས་གསུངས་སོ། ། དེ་ཡང་གྲུབ་དབང་བཀའ་འགྱུར་པའི་ཡང་སྤྲུལ་དཀོན་
མཆོག་དམ་ཆོས་ཡར་འཕེལ་གྱིས། ཆེན་པོའི་ངོ་འཛིན་འཁྱོག་པོའི་ཡལ་ག་ལ། ། འཁྲིལ་ནས་ཆེ་མཐོའི་མིང་སྐམ་
སྡོང་བོའི་རྩེར། ། འཛེག་པའི་ཆོས་བརྒྱད་སྤྲེའུའི་རྩལ་སྦྱོང་བ། ། སྙིགས་དུས་ཆེན་པོ་རྣམས་ཀྱི་ཚུལ་མིན་པར། །
ཚུལ་ཁྲིམས་དག་པའི་གྲུ་གཟིངས་ལ་གནས་ཤིང་། ། བཤེས་གཉེན་མཁས་པའི་དེད་དཔོན་ལེགས་བསྟེན་ནས། །
གུས་རྟག་བརྩོན་པའི་བ་དན་གཡོ་བ་ཡིས། གསུང་རབ་རྒྱ་མཚོར་བརྒལ་བའི་དཀའ་ཐུབ་བསྟེན། ། ཞེས་གསུངས་
པ་བཞིན། ༧རྗེ་འདི་ཉིད་ཀྱིས་སྐུ་ན་ཕྲ་མོའི་དུས་ནས་བཟུང་མི་ཆེན་རྣམས་ཀྱི་ངོ་འཛིན་དང་། འདོད་ཞེན་ཅན་ལ་
མཐུན་འཇུག་སོགས་འདི་སྣང་གི་བྱ་བ་མཐའ་དག་འཕོང་ཕྱིས་པའི་རྡོ་བཞིན་རྒྱང་བསྒྱུར་མཛད་དེ། སྡོམ་པ་གསུམ་
གྱི་བཅས་ཁྲིམས་རྣམས་མིག་གི་འབྲས་བུ་ལྟར་བསྲུང་བ་དང་། བཤེས་གཉེན་མཁས་པའི་དེད་དཔོན་མང་པོ་བསམ་
སྦྱོར་གཉིས་ཀྱིས་ཚུལ་བཞིན་བསྟེན་ཏེ། གུས་སྦྱོར་དང་རྟག་སྦྱོར་གྱི་བརྩོན་འགྲུས་ཤུགས་དྲག་ལ་བཟློག་ཏུ་མེད་པའི་
སྒོ་ནས་གཞུང་ལུགས་རྒྱ་མཚོའི་ཕ་མཐར་བརྒལ་ཞིང་དགོངས་དོན་ཟབ་མོའི་ནོར་ལ་མངའ་བརྙེས་པར་གྱུར་ཏོ། །
དེ་ཡང་ཐོག་མར་གཞན་དང་ཤགས་འགྱེད་པ་ཙམ་གཙོ་བོར་བྱས་ཏེ། ཚིག་འཁྲི་རེའི་ཁ་ཕར་སྐོར་ཚུར་བསྐོར་ལ་
མགོ་འཁོར་བ་མ་ཡིན་པར། ཉི་སྣང་དང་རྒྱན་སྣང་གཞིར་བཞག་སྟེ། རྒྱ་འགྲེལ་ལྷག་མ་ཕལ་ཆེ་བ་དང་། གསེར་
ཕྲེང་། རྣམ་བཤད། རྟོགས་སྣང་། མཐའ་དཔྱོད་མཆན་སོགས་ཀྱི་ཚིག་ཟུར་ཕྲ་མོ་ཚུན་ཆད་ལ་གཞན་དྲིང་མི་
འཇོག་པའི་ངེས་པ་རྣམ་དག་འཚོལ་བའི་ཕྱིར། ཉིན་བཞིན་དགེ་བའི་བཤེས་གཉེན་རྣམས་ལ་དཔེ་ཁྲིད་དང་།
དོགས་གཅོད་ཞུ་བ་དང་། ཆོས་གྲྭར་ཆགས་མེད་དུ་ཕེབས་ནས་བགྲོ་གླེང་དང་བརྒལ་བརྟག་ལ་གཞོལ་བ་དང་།

• 11 •
རྟོགས་བརྗོད་དད་ལྡན་སྙིང་གི་གདུང་སེལ།
ཟས་གོས་ངན་ངོན་ཙམ་གྱིས་ཆོག་ཤེས་ཤིང་། གཉིད་རྨུགཧ་དང་བྲེ་མོའི་གཏམ་སོགས་འདི་སྣང་གི་གཡེང་བ་
ཐམས་ཅད་བཙན་ཆོད་དུ་སྤངས་ནས་དཀའ་སྤྱད་སྡུག་རུས་དང་། བརྩོན་པ་དྲག་པོ་ཆུ་བོའི་རྒྱུན་བཞིན་བསྟེན་
པའི་ལཁོ་རྗེས་ལ། མངོན་པརཊརྟོགས་པའི་རྒྱན་འགྲེལ་བ་དང་བཅས་པའི་དགོངས་པ་མཐའ་དག་ཕྱིན་ཅི་མ་ལོག་
པར་ཐུགས་སུ་ཆུད་པར་མཛད་དོ། ། དེའི་རྗེས་སུ་རྗེ་བདག་ཉིད་ཆེན་པོའི་ལེགས་བཤད་རྩ་འཇུག་གི་ཊཱིཀ་ཆེན་
གཉིས། ལྷག་མཐོང་ཆེ་ཆུང་། ལེཁོས་བཤད་སྙིང་པོ། སྟོང་ཐུན། ཡིག་ཆ་ཆེ་ཆུང་རྣམས་དང་། གཞན་ཡང་
བཞི་བརྒྱ་བ་རྩ་འགྲེལ་དང་། ཤར་གསུམ་མཁན་པོའི་གཞུང་སོ་སོའི་རྗེས་འབྲངས་དང་བཅས་པ་ལ་ཁོལ་འདོན་
དང༌། རགས་པ་རེ་ཙམ་གྱིས་ཚིམ་པར་མ་བྱས་པར་དངོས་ཤུགས་ཀྱི་བསྟན་དོན་ཕར་ཞོག རིགས་པའི་འཕུལ་
མཚམས་ཕྲ་མོ་ཚུན་ལའང་འཕྱུགས་མེད་ཀྱི་གཟེར་ཐེབས་པར་མཛད་གཤིས། མདོ་དབུས་གཙང་གསུམ་གྱི་བཀའ་
རབ་འབྱམས་སྨྲ་བ་སུ་ཡིན་ཀྱང་། རྗེ་འདི་ཉིད་ཀྱི་དྲུང་དུ་སླེབ་ཙ་ན་ཁེངས་པའི་རུ་མཚོན་བསྙིལ་ཏེ་བློ་བསྐྱེད་ཞུ་བ་
ལས། སྔར་རྒོལ་འདོད་ཀྱི་སྤོབས་པ་ཐམས་ཅད་བྱེ་མའི་མཆིང་བུ་ལྟར་རང་བཤིག་ཏུ་འགྲོ་ལ། མཛོད་འདུལ་གྱི་
སྐབས་སུ་ཡང་། གཞུང་དེ་དག་གི་དོན་ལུང་རིགས་དྲི་མ་མེད་པའི་སྒོ་ནས་ལེགས་པར་གཏན་ལ་ཕབས་ཏེ་བརྡར་ཤ་
ཆོད་པ་ཞིག་མེད་ན། ཚིག་སྤྱིའི་གོ་བ་ལམ་ཙམ་ནི་འདམ་ལ་བཏབ་པའི་ཕུར་བ་བཞིན་སོ་མི་ཐུབ་པ་ལ་དགོངས་ནས།
སྔར་བཀའ་སྩལ་བ་ལྟར་གྱི་ལོ་དེ་སྙེད་ལ་གཞུང་ཆེན་དེ་དག་གཤར་སྦྱངས་དང་། ཕྲཞིང་མཛངས་ལ་ཞིབ་པའི་བློ་
གྲོས་ཀྱིས་དཔྱད་པའི་སྦྱངས་སྟོབས་དང་། རང་བཞིན་གྱི་གཟེངས་སུ་མཐོ་བའི་སྤོབས་པ་ཆེ་ཟབ་མྱུར་གསལ་གཉིས་
ཟུང་དུ་འཇུག་པའི་ཡོན་ཏན་དང་ལྡན་པས་ན། མཁས་པར་རློམ་པའི་བླུན་པོ་ལྟ་ཅི། ལུང་རིགས་ལ་བྱང་བའི་རྒོལ་
བ་ཇི་ལྟར་མཁས་པ་ཞིག་ཡིན་ནའང་། གསལ་ལ་འདྲིལ་བའི་ཐལ་ངག་རེ་གཉིས་ཀྱིས་ཅང་མི་སྨྲ་བའི་བརྟུལ་ཞུགས་
ལ་འགོད་པ་ནི། དཔེར་ན། གཅན་གཟན་གྱི་རྒྱལ་པོ་སེངྒེས་ངར་སྐད་ལན་གཅིག་བསྒྲགས་པས་ཀྱང་། སྟག་
གཟིག་ལ་སོགས་པའི་རི་དྭགས་ཆེ་ཕྲ་རྣམས་ཀྱི་རང་སྐད་ཟིལ་གྱིས་གནོན་ཞིང་ཞུམ་པ་ལ་སྦྱོར་བ་དང་ཚུལ་མཚུངས་
སོ། ། དེ་ལྟར་གཞུང་ལུགས་འབུམ་ཕྲག་གི་རལ་ཁུར་ནི་གཟེངས་ཤིང་བརྗིད། རྣམ་དག་རིགས་ལམ་གྱི་མཆེ་སྡེར་
ཉམས་དང་རྟོགས་པའི་ལུས་སྟོབས་ནི་རབ་ཏུ་རྫོགས་པའི་མཁས་མཆོག་གདོང་ལྔའི་དབང་པོར་
ནི་རྣོ་ཞིང་དབལ། 
གྱུར་པ་ན། ཞལ་ལས། ཁོ་བོ་ལ་མཁས་པའི་གྲགས་པ་ཅུང་ཟད་ཡོད་མོད། རང་ལོ་སུམ་ཅུ་སོ་བརྒྱད་ཀྱི་སྟེང་ནས་
གཞུང་གི་དམ་བཅའ་ཉིན་གསུམ་ལ་བཞག་སྐབས། ལུང་རིགས་དང་འགལ་བའི་ཁས་ལེན་མང་པོ་མ་ཤོར། དེ་ལ་
བརྟེན་ནས་སྔར་ལས་ལྷག་པའི་གྲགས་པ་ཇེ་ཆེ་ལྟ་བུར་སོང་ཞིང་། དགེ་ཕྲུག་ཀྱང་མང་དུ་འདུ། ཞེས་གསུངས་
སོ། ། གདན་ས་ཆེན་པོ་རང་ན་བཞུགས་པའི་སྐབས་སུ་ཡང་། དབང་ལུང་མན་ངག་ལ་སོགས་པ་མང་དུ་གསན་
མོད། ཅུང་ཟད་ཅིག་ནི། ཞལ་ལས། མདོ་རྒྱུད་རྒྱ་མཚོའི་མངའ་བདག་ཡོངས་ཀྱི་བཤེས་གཉེན་ཆེན་པོ་བཀའ་

• 12 • རྟོགས་བརྗོད་དད་ལྡན་སྙིང་གི་གདུང་སེལ།
དྲིན་མཚུངས་མེད་དཔའ་རིས་དགེ་བཤེས་བློ་བཟང་རབ་གསལ་དཔལ་བཟང་པོ་ལས། རྗེ་ཡབ་སྲས་གསུམ་གའི་
བཀའ་འབུམ་གྱི་ལུང་། དེ་དག་གི་ནང་ནས་བཤད་ལུང་བཞུགས་པ་རྣམས་ཀྱི་བཤད་ལུང་། བདེ་མཆོག་དྲིལ་བུ་ལྷ་
ལྔའི་དབང་། རྗེ་གུང་ཐང་གསུང་འབུམ་གྱི་ལུང་། བདེ་གསང་འཇིགས་གསུམ་སོ་སོའི་བསྐྱེད་རྫོགས་ཀྱི་ཁྲིད།
ཐོག་མའི་བློ་སྦྱོང་དང་། བློ་སྦྱོང་མཚོན་ཆའི་འཁོར་ལོ་གཉིས་ཀྱི་བཤད་ལུང་། རིགས་གསུམ་སྤྱི་སྒྲུབ། དྲག་པོ་
སུམ་སྒྲིལ། ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སོགས་མང་དུ་ཐོབ། རབ་འབྱམས་རྒྱལ་བའི་རང་
གཟུགས་སྐུ་ཕྱོགས་གསེར་ཏོག་རིན་པོ་ཆེ་སུ་མ་ཏིའི་མཚན་ཅན་དཔལ་བཟང་པོ་ལས། གསང་བདེ་འཇིགས་གསུམ་
གྱི་དབང་དང་དེ་དག་གི་སྔགས་བཏུ་རྗེས་གནང་དང་བཅས་པ། མི་ཏྲ་དང་རྡོར་ཕྲེང་གཉིས་ཀའི་དབང་ཡོངས་
རྫོགས། གདུགས་དཀར། ཀུན་རིག རྟ་མགྲིན་ཡང་གསང་རྣམས་ཀྱི་དབང་། སྔོན་འགྲོ་ཁྲིད་ཆེན་བཞིའི་ཁྲིད།
འཇིགས་བྱེད་བསྙེན་ཆེན་གྱི་ཁྲིད། སྦྱིན་སྲེག་དངོས་གྲུབ་རྒྱ་མཚོ་དང་། རྩ་ལྟུང་རྣམ་བཤད་གཉིས་ཀྱི་བཤད་ལུང་།
རྗེ་རང་གི་གསུང་འབུམ་ཡོངས་རྫོགས་ཀྱི་ལུང་བཅས་ཐོབ། མཚུངས་མེད་སྤྲུལ་བའི་སྐྱེས་མཆོག་ཆེས་ཤོས་རིན་པོ་ཆེ་
བྱང་ཆུབ་བསྟན་སྒྲོན་ལས། རྗེ་དགེ་འདུན་གྲུབ་དང་། འདུལ་འཛིན་གྲགས་པ་རྒྱལ་མཚན་གཉིས་ཀྱི་གསུང་འབུམ།
པཎ་ཆེན་བློ་བཟང་ཆོས་རྒྱན་གྱི་གསུང་འབུམ། དམིགས་བརྩེ་མའི་ཆོས་སྐོར་པོ་ཏི་གསུམ། སྔགས་ཕྱོགས་པོ་ཏི་
གཉིས་རྣམས་ཀྱི་ལུང་། འགྲེལ་པ་བཞི་སྦྲགས་དང་། འགྲེལ་ཆེན་དྲི་མེད་འོད་གཉིས་ཀྱི་བཤད་ལུང་། སྒྲུབ་ཐབས་
རིན་འབྱུང་། གསེར་ཆོས་བཅུ་གསུམ། འཇམ་དབྱངས་ཆོས་སྐོར་རྣམས་ཀྱི་རྗེས་གནང་སོགས་དང་། ཆིང་སུ་
ཆུག་ཐུའི་ཡོངས་འཛིན་རྗེ་བློ་བཟང་ཚེ་རིང་དཔལ་བཟང་པོ་ལས། ཨ་ཀྱཱ་ཡོངས་འཛིན་རིན་པོ་ཆེའི་གསུང་འབུམ་
དང་། ཐུའུ་བཀྭན་གསུང་འབུམ་གྲས་རྟ་མགྲིན་ཆོས་སྐོར་སོགས་ཀྱི་ལུང་དང་། རྒྱ་ཡག་ཡོངས་འཛིན་ཀུན་སྤངས་
ཆེན་པོ་བསོད་ནམས་རྒྱ་མཚོ་ལས། མཁའ་སྤྱོད་མའི་དབང་དང་སྔགས་བཏུ། ཐུགས་རྗེ་ཆེན་པོ་ངན་སོང་ཀུན་
སྒྲོལ་དང་། རིགས་གསུམ་སྤྱི་སྒྲུབ་ཀྱི་རྗེས་གནང་སོགས་རང་ཚོད་ལ་དཔག་པའི་དགའ་མོ་ཐོབ། རང་ལོ་བཞི་བཅུ་
ཐམ་པའི་སྟེང་ནས་སྨོན་ལམ་རབ་འབྱམས་པའི་དམ་བཅའ་བཞག་ཅེས་གསུངས་སོ། ། འདི་དག་ནི་ས་བོན་གྱི་ནང་
དུ་འཁོད་འདུག་པ་ཙམ་ལགས་ཏེ། རྒྱས་པ་ནི་གསན་ཡིག་ཏུ་གསལ་ཀྱང་མང་དོགས་ནས་མ་བྲིས་སོ། ། སྨྲས་པ།
དཔྱད་ཅིང་མྱང་བས་བཟང་བ་ལེགས་བཤད་འབྲས། ། ཁུར་དུ་ལྕི་བའི་བཤེས་གཉེན་ཡོངས་འདུ་གང་། ། བསྟེན་
འདོད་སྙིང་ལ་གནས་པའི་ལྷ་དང་མིའི། ། རེ་བ་དུས་སུ་སྐོང་བ་སུ་ཡིས་འགོག ། མདོ་རྒྱུད་མན་ངག་ཟབ་མོའི་
གཏིང་མཐའ་བྲལ། ། ལྷག་པའི་བསླབ་གསུམ་ནོར་བུས་ཡོངས་གཏམས་པའི། ། སྐལ་བཟང་ཀླུ་དབང་སྟོང་གི་
བསྟི་གནས་མཆོག ། བྱམས་ཆེན་ཆོས་ཀྱི་སྡེ་ལ་ཕྱག་ཕེབས་ཏེ། ། སྔོན་ནས་ཡོངས་ འབྲེལ་ཡོངས་ ཀྱི་དགེ་བའི་
བཤེས། ། ཆེན་པོ་རྣམ་ གཉིས་རྣམ་ ཀུན་མཉེས་བྱས་ནས། ། ཡུམ་གྱི་བསྟན་ དོན་བསྟན་ པ་མཐའ་དག་ལ།

རྟོགས་བརྗོད་དད་ལྡན་སྙིང་གི་གདུང་སེལ། • 13 •
ཁྱེར་བའི་རིགས་ ཚུལ་རིགས་ པར་ཉམས་སུ་བསྟར། ། སླར་ཡང་བཀའ་དྲིན་མཚུངས་མེད་བུདྷའི་ཞབས། ། བློ་
གསལ་བྱེ་བའི་མགོན་དུ་བྱོན་པ་ནས། ། འདུལ་མངོན་རྒྱ་མཚོའི་སྙིང་པོ་ནོར་བུའི་ཕྲེང་། ། དྲི་མེད་བློ་ཡི་རྒྱན་དུ་
རིངས་པར་བཞེས། ། དེ་ཡང་ཚོན་བརྒྱའི་རི་མོ་ཇི་བཞིན་དུ། ། གསལ་ལ་མ་འདྲེས་རྫོགས་པའི་བཤད་སྲོལ་ནི།
གོ་ལའི་ལམ་བཞིན་ཡངས་པོར་ཕྱེ་བའི་སྒོ། ། ཆེར་སྙིགས་སྐྱོན་གྱིས་གཏན་པ་མེད་པར་མཛད། ། རྩོད་པའི་སྐབས་
དོན་སྟོར་བའི་སྐྱོན་སྤོང་བཞིན། ། ཕྱི་མའི་གཞུང་ཀུན་ཐུགས་སུ་ཆུད་གྱུར་ཏེ། ། ལེགས་བཤད་ཀུན་དའི་དགའ་
སྟོན་སྤེལ་མཁས་པ། དེང་འདིར་རྒྱལ་སྲས་ཟླ་བ་ཁྱོད་དུ་བས། ། སྐྱེས་སྦྱངས་བློ་ཡི་གོམ་པ་འདེག་འཇོག་ལ། །
བརྟེན་ནས་རབ་འབྱམས་ཆོས་ཀྱི་ཁྲིར་འགྱིངས་ཏེ། ། ཚིག་དོན་སྨྲ་ལ་མཁས་པའི་མཚན་བཏགས་དབྱངས། །
དོན་དང་མཐུན་པས་སྲིད་གསུམ་ཁྱབ་པར་མཛད། ། དུས་ངན་ལྔ་བརྒྱ་ཐ་མའི་མཇུག་འདིར་ཡང་། ། སྤངས་
རྟོགས་ཡོན་ཏན་ཆ་ཤས་ཡོངས་གང་སྟེ། ། དབང་ལུང་རྗེས་ཁྲིད་བསིལ་ཟེར་འབུམ་ཕྲག་གིས། ། བསྟན་པའི་རྒྱ་
མཚོ་སྤེལ་མཁས་དེ་རྣམས་ལས། ། ཡོངས་སུ་གཏམས་པར་གྱུར་ཏོ་ཆུ་ཡི་གཏེར། ། གཞལ་དུ་མེད་པའི་རིན་ཆེན་
ཚོགས་ཀྱིས་ཏེ། ། ཁྱོད་ཐུགས་དྲི་བྲལ་ཤེལ་གྱི་བུམ་བཟང་ཡང་། ། དཔག་ཡས་ཆོས་ཚུལ་བདུད་རྩིའི་བཅུད་ཀྱིས་
ཀྱང་། ། ཨེ་མ་བྱང་རྒྱུད་ཆོས་ཀྱི་སྐྱེད་ཚལ་ཆེར། ། མགོན་པོ་གང་གི་ཡོན་ཏན་འོད་སྣང་གིས། ། གསལ་བར་བྱས་
པའི་འབྲས་རྟགས་ཆེས་མང་ཡང་། ། ཕྱོགས་སུ་ལྷུང་བའི་མི་ལ་ཅི་ཆ་ཡོད། ། ཅེས་གཞུང་བརྒྱ་སྨྲ་བའི་དབང་པོ་
བཀའ་དྲིན་མཉམ་མེད ༧རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་དད་ལྡན་སྙིང་གི་གདུང་
སེལ་ཞེས་བྱ་བ་ལས། ཆོས་སྡེ་ཆེན་པོ་སྐུ་འབུམ་བྱམས་པ་གླིང་དུ་ཕེབས་ནས་རབ་འབྱམས་པའི་མཚན་བཏགས་
བཞེས་ཤིང་གསན་སྦྱོང་ཇི་ལྟར་མཛད་པའི་སརྒ་སྟེ་བཞི་པའོ། །
ཞལ་ནས། ཁོ་བོ་རང་ལོ་ཞེ་གཅིག་གི་དུས་སུ། དགེ་བཤེས་རིན་པོ་ཆེ་ནས་ཁྱོད་སོང་ལ་རི་ཁྲོད་པ་ཚོར་དཔེ་
ཁྲིད་རེ་གྱིས་གསུངས། ངས་བོད་སྐད་མི་ཤེས་པས་ཁྲིད་དཀའ་འམ་ཞུས་ཀྱང་། དེ་ལ་སྐྱོན་མེད་སོང་གསུངས་པ་
ལྟར། སྐུ་ཕྱོགས་རྡོ་རྗེ་འཆང་སཾ་གྷའི་མཚན་ཅན་ཁྱུང་ཀྱུའི་བསམ་གཏན་གླིང་ན་བཞུགས་ཡོད་པས་དེར་སོང་། དེ་
སྐབས་ང་ལ་དོང་ཙེ་ཁྲོན་གཅིག་ལས་མེད་པས་དེས་ཤ་ཞིག་ཉོས་ཏེ་ཕུལ། ཁོང་གི་བཀའ་བཞིན་རི་ཁྲོད་པ་འགའ་རེ་
ལ་དཔེ་ཁྲིད་ཅུང་ཟད་བྱས། རྗེ་ཉིད་ལའང་འཕྲོས་པ་འགའ་རེ་ཞུས་པས་ཐུགས་ཤིན་ཏུ་མཉེས་ནས། དངུལ་སྲང་
ལྔ་སོགས་གནང་ཞིང་རྗེས་སོར་ཡང་ཤོག་གསུངས། དེའི་ཕྱི་ལོར་བན་གྲོར་བཞུགས་སྐབས་མཇལ། ཁོང་ལ་དཔེ་
གཟིགས་ཀྱི་གྲོགས་འགའ་ཞིག་ཞུས། ཨུ་རུ་མུ་ཆེན་དགེ་བཤེས་ལེགས་བཤད་ཀྱིས་རི་ཁྲོད་པ་འགའ་ལ་བསྡུས་གྲྭ་
ཁྲིད་ཀྱིན་འདུག་པ་ལ། ངས་ཀྱང་ཅུང་ཟད་རེ་བསླབས། དེའི་ཕྱི་ལོར་ཡང་བན་གྲོར་སོང་སྟེ། སྔ་དྲོར་རི་ཁྲོད་པ་
རྣམས་ལ་གསེར་ཕྲེང་། རྣམ་བཤད། མཐའ་དཔྱོད་རྣམས་གུང་བསྒྲིགས་ཤིང་། རྟོགས་སྣང་། མཆན་སོགས་

， 14 .
 རྟོགས་བརྗོད་དད་ལྡན་སྙིང་གི་གདུང་སེལ།
ཀྱིས་ཟུར་བརྒྱན་ཏེ། སྐབས་གཉིས་པའི་མཛུབ་ཁྲིད་རྒྱས་པ་བྱས། དྲོས་ཇ་ནས་བཟུང་ཁོང་རྡོ་རྗེ་འཆང་ལ་དཔེ་
གཟིགས་ཀྱི་གྲོགས་ཞུས། ཕྱི་དྲོར་རི་ཁྲོད་པའི་སློབ་གཉེར་བ་རྣམས་ལ་རྩོད་གྲོགས་བྱས་པས། རྡོ་རྗེ་འཆང་ཐུགས་
མཉེས་བཞིན་དངུལ་དང་ཇ་རས་སོགས་ཀྱི་གནང་སྦྱིན་མང་པོ་དང་བཅས་ལོ་ཕྱི་མའི་རྒྱ་ལོ་སྨོན་ལམ་སྐབས་བདག་སྐུ་
འབུམ་ལ་བསྐྱལ། དེ་ནས་བཟུང་ལོ་རེ་བཞིན་དབྱར་དཔྱིད་འགའ་རེ་དང་། བཅུ་བའི་ལྔ་མཆོད་རྗེས་ནས་ཕྱི་ལོའི་
རྒྱ་ལོ་སྨོན་ལམ་བར་དྷི་ཚ་སོགས་སུ་བསྡད་ནས་རི་ཁྲོད་པ་རྣམས་ལ་དཔེ་ཁྲིད་དང་། སྐབས་སྐབས་སུ་རྡོ་རྗེ་འཆང་
ལའང་དཔེ་གཟིགས་ཀྱི་གྲོགས་ཞུས། གནམ་སྔོན་ཚང་སྐུ་འབུམ་དུ་ཕེབས་པར་དཔེ་ཁྲིད་འགའ་བྱས་ཀྱང་ལྷ་སར་
བྱོན། དེ་ནས་བཞུགས་སྟབས་མ་བདེ་བར་རང་ཡུལ་དུ་ལོག་ནས་བདག་ལེན་པའི་མི་སྣ་ལན་གསུམ་བཞི་ཙམ་
མངགསཀྱང་། རྡོ་རྗེ་འཆང་གི་དགོངས་གནང་མ་ཁྲོལ་བས་འགྲོ་མ་ཐུབ། སྐུ་འབུམ་ནས་དགེ་ཕྲུག་རྣམས་ལ།
ལེགས་བཤད་སྙིང་པོའི་བཤད་ལུང་ཚར་གཉིས། ལམ་རིམ་ཆེན་མོ། གྲུབ་མཐའ་ཆེན་མོ། རྒྱན་འཇུག་གཉིས།
སྔགས་རིམ་ཆེན་མོ། ཐོག་མའི་བློ་སྦྱོང་། གཞི་གསུམ་ཆོ་ག་སོགས་ཀྱི་བཤད་ལུང་ཚར་རེ་རེ། བདེ་ལམ་གྱི་ཁྲིད།
གསང་བདེ་འཇིགས་གསུམ་སོ་སོའི་བསྐྱེད་རྫོགས་ཀྱི་ཁྲིད། བླ་བྲང་ཨ་ཁུ་རིན་པོ་ཆེའི་གསུང་འབུམ་གྱི་ལུང་སོགས་
འདོན་ཁུལ་བྱས། དྷི་ཚར་ཡང་། ལེགས་བཤད་སྙིང་པོ། རྟེན་འབྲེལ་བསྟོད་པ། གཞི་གསུམ་ཆོ་ག སྟོང་ཐུན་
སྐལ་བཟང་མིག་འབྱེད། རྒྱན་འཇུག་གཉིས། བླ་མ་ལྔ་བཅུ་པ་རྩ་འགྲེལ་གཉིས། ཐོག་མའི་བློ་སྦྱོང་། འདུལ་བ་
མདོ་རྩ། གྲུབ་མཐའ་ཆེན་མོ་རྣམས་ཀྱི་བཤད་ལུང་། མཁའ་འགྲོའི་སྦྱིན་སྲེག བརྒྱ་རྩ་གཉིས་ཀྱི་ཕྱག་ཁྲིད།
གསང་བདེ་འཇིགས་གསུམ་སོ་སོའི་བསྐྱེད་རྫོགས་ཀྱི་ཁྲིད་སོགས་ཆོས་བཀའ་མི་ཉུང་ཙམ་བཏོན། སྐུ་ཕྱོགས་རྡོ་རྗེ་
འཆང་གི་དྲུང་དུ། ལམ་རིམ་ཆེན་མོའི་བཤད་ལུང་རྒྱས་པ། བདེ་ལམ་དང་། འཇམ་དཔལ་ཞལ་ལུང་གཉིས་ཀྱི་
ཉམས་ཁྲིད། སྙན་ངག་མེ་ལོང་ལ་ཀུན་གཟིགས་ལྔ་པ། བོད་མཁས་པ། རྡོ་རྗེ་འཆང་རང་ཉིད་ཀྱི་དཔེར་བརྗོད་
རྣམས་སྦྲགས་པའི་ཞིབ་ཁྲིད། ལམ་རིམ་བསྡུས་དོན་སོགས་ཀྱི་ཁྲིད། འཇིགས་བྱེད། ཀུན་རིག གདུགས་དཀར་
སོགས་ཀྱི་དབང་། སྒྲོལ་མ་སོགས་ཀྱི་རྗེས་གནང་བཅས་མང་དུ་ཐོབ། ཀུན་སྤངས་ཆེན་པོ་རྗེ་བཙུན་འཇམ་
དབྱངས་དཔལ་ལྡན་ལས། སྙན་བརྒྱུད་གཅོད་དབང་ནམ་མཁའ་སྒོ་འབྱེད་དང་། མ་ ཅིག་ཁྲོས་མ་ནག་མོའི་
དབང་། ལམ་ཟབ། མངོན་དཀྱིལ་སོགས་ཆུ་མིག་གི་སྐོར་ཡོངས་རྫོགས་ཀྱི་ལུང་། ཆོས་རྒྱལ་དུག་རི་ནག་པོའི་རྗེས་
གནང་དང་། དེའི་བེའུ་བུམ་གྱི་ལུང་སོགས་དང་། དོར་ཤུལ་དགེ་བཤེས་ངག་དབང་རྒྱ་མཚོ་དཔལ་བཟང་པོ་ལས།
རྡོ་རྗེ་འཆང་གི་ལམ་རིམ་དགེ་ལེགས་འོད་སྣང་འགྱེད་པའི་ཉིན་བྱེད། པཎ་ཆེན་བསྟན་པའི་ཉི་མའི་རིན་འབྱུང་
ལྷན་ཐབས། ཐུའུ་བཀཱན་ གསུང་ འབུམ་ གྲས་ མཁའ་སྤྱོད་མའི་ཆོས་ སྐོར་སོགས་ཀྱི་ལུང་། ངག་བྱིན་རླབས།
ཐུགས་རྗེ་ཆེན་པོ་ཚེམ་བུ་དམར་ཁྲིད་སོགས་ཀྱི་ཁྲིད་བཅས་ཐོབ། ཅེས་གསུངས་སོ། ། དེ་ཡང ༧རྗེ་འདི་ཉིད་

• 15 •
རྟོགས་བརྗོད་དད་ལྡན་སྙིང་གི་གདུང་སེལ།
ཐོག་མར་སྐྱབས་མགོན་རྡོ་རྗེ་འཆང་ལ་མཇལ་སྐབས། གསུང་འཕྲོས་ཀྱིས་ཐུགས་འཕྲོགས་ཏེ། དགེ་བཤེས་ལེགས་
པའི་ཚད་དུ་འདུག་པས། ཁྱེད་རྣམས་ཀྱིས་ཀྱང་དཔེ་ཁྲིད་རེ་ཞུ་ན་མི་ཆོག་པ་མེད་གསུངས་པ་ལྟར། ཕྲན་སོགས་
ཀྱིས་སྒོ་མང་ཕར་ཕྱིན་གྱི་དབུ་ནས་དཔེ་ཁྲིད་ཅུང་ཟད་རེ་ཞུས་པ་བཞིན་ཉིན་བཅོ་ལྔ་སྐོར་བཞུགས། རྗེས་སོར་ཞལ་
ནས། དེ་སྐབས་ཁོ་བོ་ལ ༧རྡོ་རྗེ་འཆང་གིས་ཉིན་རེ་བཞིན་མཆོད་པ་དང་མཆོད་མེ་འབུལ་ཚུལ། ཐུན་དང་ཐུན་
མཚམས་ཀྱི་མཛད་པ་རྣམས་མཐོང་ཞིང་། སྔོན་ཆད་དེ་འདྲ་རིག་མ་མྱོང་བས། སྐྱེས་བུ་དམ་པའི་མཛད་པ་ནི་འདི་
འདྲ་ཞིག་ཡིན་རྒྱུ་རེད་སྙམ་དུ་དད་གུས་སྨྲ་མི་ཤེས་པ་སྐྱེས་ཤིང་། མིག་ནས་མཆི་མ་ཡང་རང་དབང་མེད་པར་ཤོར་བ་
ཞིག་བྱུང་གསུངས། དེ་ནི་བཞི་བརྒྱ་བ་ལས། གཟུར་གནས་བློ་ལྡན་དོན་གཉེར་བ། ། ཉན་པོ་སྣོད་ཅེས་བྱ་བར་
བཤད། ། སྨྲ་པོ་ཡོན་ཏན་རྣམ་གཞན་དུ། ། མི་འགྱུར་ཉན་པ་པོ་ལའང་མིན། ། ཞེས་གསུངས་པའི་ཡོན་ཏན་
རྣམས་རྗེ་རང་ཉིད་ལ་བླ་ལྷག་ཏུ་ཚང་བའི་དབང་གིས། བླ་མའི་ཡོན་ཏན་ཐམས་ཅད་ཡོན་ཏན་དུ་སྣང་བ་ཡིན་ལ།
དེར་མ་ཟད་རྗེ་ཐམས་ཅད་མཁྱེན་པས། དེ་ནི་འདི་ཕྱིའི་ལེགས་ཚོགས་ཇི་སྙེད་པའི། ། རྟེན་འབྲེལ་ལེགས་པར་
འགྲིག་པའི་རྩ་བ་ནི། ལམ་སྟོན་བཤེས་གཉེན་དམ་པ་འབད་པ་ཡིས། ། བསམ་དང་སྦྱོར་བས་ཚུལ་བཞིན་བསྟེན་
པ་རུ། ། མཐོང་ནས་སྲོག་གི་ཕྱིར་ཡང་མི་གཏོང་བར། ། བཀའ་བཞིན་སྒྲུབ་པའི་མཆོད་པས་མཉེས་པར་བྱེད། །
རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། ། ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། ། ཞེས་དང་།
གྲུབ་མཆོག་དབེན་ས་ཆེན་པོས། མདོར་ན་ཉམས་རྟོགས་ཆེ་ཆུང་གང་སྐྱེས་ཀྱང་། ། དད་པ་ཆེ་ཆུང་བསྒོམས་པའི་
མཐུ་ཡིན་པས། ། དངོས་གྲུབ་འབྱུང་གནས་དྲིན་ཅན་བླ་མ་ཡི། ། ཡོན་ཏན་བསམ་ཞིང་སྐྱོན་ནས་མི་ལྟ་བའི། །
གདམས་པ་འདི་ཉིད་མཐིལ་དུ་འཛིན་པར་ཤོག ། ཅེས་གསུངས་པའི་གདམས་པ་རྣམས་ལ་ཐུགས་ངེས་དྲག་པོ་
སྔར་ནས་འཁྲུངས་ཡོད་པའི་འབྲས་རྟགས་བླ་ན་མེད་པ་སྟེ། འཇུག་པ་ལས། འདི་ནི་སོ་སོ་སྐྱེ་བོའི་དུས་ནའང་སྟོང་
བ་ཉིད་ཐོས་ནས། ། ཞེས་སོགས་གསུངས་པ་ལྟར་འདུག་ལ། དེ་ཡང་མདོ་སྡེ་ས་བཅུ་བ་ལས། དུ་བ་ལས་ནི་མེར་
ཤེས་དང་། ། ཆུ་སྐྱར་ལས་ནི་ཆུར་ཤེས་ལྟར། ། བྱང་ཆུབ་སེམས་དཔའ་བློ་ལྡན་གྱི། ། རིགས་ནི་མཚན་མ་དག་
ལས་ཤེས། ། ཞེས་སོགས་ལུང་རིགས་ཀྱི་སྒྲུབ་བྱེད་མཐའ་ཡས་པ་དང་ལྡན་པའི་ཕྱིར་རོ། ། དེང་སང་གི་སྐྱེ་བོ་
མཁས་པར་རློམ་པ་འགའ་ཞིག་གི་རྟོག་པ་ལ། རྗེ་འདིས་རྡོ་རྗེ་འཆང་སོ་གྷའི་མཚན་ཅན་ལ་གཞན་ལས་ལྷག་པའི་
དད་གུས་ཆེས་ཆེ་བ་ལྟར་མཛད་པ་ནི། དེས་གནང་སྦྱིན་མང་པོ་སྩལ་བའི་རྨོངས་ཞེན་ཙམ་དུ་འདུག་སྙམ་པ་ཤར་
མོད། གཏན་ནས་མི་རུང་སྟེ། རྗེ་འདི་ལ་བླ་མ་མང་ཡང་སྐྱབས་མགོན་དེ་ཉིད་དང་། དགེ་བཤེས་རིན་པོ་ཆེ་
སངས་རྒྱས་ཆོས་གྲགས་གཉིས་ཀྱི་བཀའ་ལས་ཅུང་ཟད་ཙམ་ཡང་མི་འདའ་བ་དང་། རྒྱལ་བ་ཀུན་ལས་ལྷག་པའི་
གུས་མཆོད་ལྷུར་ལེན་ལ། དེ་ཡང་གང་དག་ལ་བརྟེན་ནས་ཡོན་ཏན་ཁྱད་པར་ཅན་ཞིག་བརྙེས་པའི་བཀའ་དྲིན་གྱི་

• 16 • རྟོགས་བརྗོད་དད་ལྡན་སྙིང་གི་གདུང་སེལ།
-， ་--- ་-- -་་་་་་་་་་་ས་- - - - - -
ཆ་ནས་ཡིན་ཏེ། མཉམ་མེད་ཇོ་བོ་ཆེན་པོ་ལ་བླ་མ་རཱ་ཧུ་ལ་དང༌། དཔལ་མཆོག་ཌོ་བྷི་པ་དང་། མཁས་གྲུབ་ཤཱནྟི་
པ་ལ་སོགས་པའི་གྲུབ་པ་ཐོབ་པ་བདུན་ཅུར་བརྒལ་བ་ཙམ་ཡོད་ཀྱང་ཐམས་ཅད་ལས་གསེར་གླིང་པ་འགྲན་གྱི་དོ་
མེད་དུ་འཛིན་པ་དང་། མཚན་ཐོས་པ་ན་ཡང་ཕྱག་སྤྱི་བོར་ཐལ་མོ་སྦྱོར་ཞིང་སྤྱན་ཆབ་མང་དུ་འབྱིན་པའི་རྒྱུ་མཚན་
ཞུས་པར། ཁོ་བོ་ལ་ཡོན་ཏན་དུ་བྱ་བ་སེམས་བཟང་པོ་ཕྲན་ཙམ་ཡོད་པ་འདི་བླ་མ་གསེར་གླིང་པའི་བཀའ་དྲིན་ཡིན་
གསུངས་པ་དང་། རྗེ་མི་ལས་བླ་མ་མར་བ་ལ་དེ་ལྟར་བྱེད་པ་ནི། དེ་ཉིད་ལ་བརྟེན་ནས་མཆོག་གི་དངོས་གྲུབ་
བརྙེས་པས་ཡིན་པ་སོགས་རྒྱ་བོད་ཀྱི་མཁས་གྲུབ་ཕལ་ཆེ་བ་ལ་དེ་འདྲའི་རྣམ་ཐར་ཤིན་ཏུ་མང་ངོ༌། ། དེས་ན་རང་ལ་
ལམ་མ་ནོར་བར་སྟོན་པའི་བཤེས་གཉེན་ནི་སངས་རྒྱས་ཀུན་ལས་ལྷག་པའི་བྱིན་རླབས་ཆེ་བ་དང་། ཚོགས་གསོག་
པའི་ཞིང་བླ་ན་མེད་པ་ཡིན་ཚུལ་ཡང་མདོ་རྒྱུད་དུ་མ་ལས་ཡང་ཡང་གསུངས་པས། ལོག་རྟོག་གི་དབང་དུ་སྐད་ཅིག་
ཙམ་ཡང་མི་གཏོང་བར་དམ་པའི་རྗེས་སུ་ཁ་མིག་ཡར་བལྟ་བ་ལ་ཅི་ནུས་སུ་བསླབ་པར་བྱའོ། ། གཞན་ཡང་རྗེ་
འདིས་ཁ་གསག་དང་། ངོ་སྲུང་གི་གཏམ་མི་མཛད་པ་དང་། རང་གི་དགེ་སྦྱོར་ཡང་རྐྱེན་དབང་དུ་མི་གཏོང་བ་ལ་
བརྟེན་ནས། བླུན་པོ་འགའ་ཞིག་གིས་དགེ་བཤེས་ཚང་ནི་ཐུགས་གཏུམ་ཞིང་གང་འདོད་ཞུ་དཀའ་ཞེས་སྨྲས་པ་
དང་། རང་མཐོང་ཅན་འགའ་ཞིག་གིས། གཞན་དང་ཤགས་འགྱེད་པ་ལ་མཁས་པ་ཙམ་ལགས་ཀྱི་དེ་ལས་གཞན་
པའི་ཡོན་ཏན་ཆེར་མེད་ཅེས་དང་། གསུང་ལས་སྐྱེས་པ་འགའ་ཞིག་གིས་ཀྱང་དམ་པ་འདིའི་ཡོན་ཏན་ལ་ཚད་
འཛིན་པ་བྱུང་སྟེ། ། བུ་སྟོན་རིན་པོ་ཆེས། དམ་པའི་ཚུལ་བཟུང་ཚུལ་འཆོས་མཁན་པོ་སྟེ། སྙན་པར་སྨྲས་ན་མི་
ཆོས་ཁ་གསག་ཅན། ། ཀུན་དང་བསྟུན་ན་ ཅོལ་ཅུང་བློ་སྣ་མང་། ། རང་ཚུགས་བཟུང་ན་གྱོང་པོ་ཤིང་ལག་
ཅན། ། བདག་གིས་སྤྱོད་ལམ་ཇི་ལྟར་བྱས་གྱུར་ཀྱང་། ། ངན་པའི་སྙད་མ་བཏགས་པ་མ་བྱུང་ཞིང་། ། ཐམས་
ཅད་དགའ་བའི་སྤྱོད་པ་མ་ཤེས་པས། ། གཅིག་པུར་དབེན་པར་གནས་ན་མི་ལེགས་སམ། ། ཞེས་དང་། རྗེ་
ཐམས་ཅད་མཁྱེན་པས། ཡིན་ཚུལ་བཤད་ན་མཁས་འདོད་ཅན་དུ་མཐོང་། ། ལོག་པར་བཤད་ན་ལྟ་ངན་ཕྱི་ཕྱིར་
འཕེལ། ། མི་སྨྲའི་བརྟུལ་ཞུགས་བཟུང་ན་དོན་མི་འགྲུབ། ། ཀྱེ་མ་ཐུབ་བསྟན་ཇི་ལྟར་བཟུང་བར་ནུས། ། ཞེས་
དང་། པཎ་ཆེན་བློ་བཟང་ཆོས་རྒྱན་གྱིས། ཞི་བར་གདམས་ན་ཇི་སྙམ་མེད་པར་གནས། ། བསྡིགས་ཤིང་སྨྲས་ན་
ཞེ་སྡང་ཁོང་ཁྲོ་ལྡང་། ། ཁ་རོག་འདུག་ན་ཡལ་བར་འདོར་ཞེས་སྨྲ། ། ཀྱེ་མ་ད་ནི་བདག་གིས་ཅི་ཞིག་བྱ། ། ཞེས་
གསུངས་པ་ལྟར། དེ་དག་ཐམས་ཅད་གདུལ་བྱ་རང་རང་གི་བློ་སྐྱོན་ཁོ་ནས་ཡིན་གྱི། དངོས་གནས་པ་ག་ལ་ཡིན།
སྤྱིར་རྗེ་འདི་ཉིད་ནི་གཞུང་ལུགས་རབ་འབྱམས་ལ་སྦྱངས་པ་རྩལ་ཏུ་ཐོན་པ་ཞིག་ཡིན་འདུག་གཤིས། དཔེ་ཁྲིད་
སོགས་ལ་འཇུག་པའི་ཚེ་སྔར་བཤད་པ་ལྟར། གང་འཆད་པའི་གཞུང་རང་གི་གོང་འོག་གི་བསྟན་དོན་ལྟ་ཅི་གཞུང་
གཞན་དང་གཞན་ལའང་གོ་བ་བོག་ཆོད་དུ་སྟེར་ཞིང་། དོན་གྱི་འགངས་གཤོག་པའི་བཤད་སྲོལ་མི་འདྲ་བ་དུ་མ་

རྟོགས་བརྗོད་དད་ལྡན་སྙིང་གི་གདུང་སེལ། • 17 •
ལུང་རིགས་ཀྱི་རྐྱ་བར་ནས་དྲངས་ཏེ་འཆད་མཁས་པས། ཕས་རྒོལ་ངན་པའི་སྤ་ཀོང་ཞིང་ལོག་རྟོག་གཞོམ་ནུས་པ།
ཉམས་སུ་ལེན་པ་ལ་ཕྱོགས་པ་ན་ཚིག་གཅིག་ཀྱང་འདོར་མི་དགོས་པར་ལམ་རིམ་གྱི་གཞུང་དང་འབྲེལ་ཞིང་ཁ་ནང་
དུ་བསྐོར་སླ་བ། གདུལ་བྱ་དབང་བོ་རྣོ་འབྲིང་རྟུལ་གསུམ་གང་ཡིན་ཀྱང་དེ་དང་དེའི་བློའི་ཐད་ཀར་འབྱོར་ངེས་
ཤིང་། བློ་སྣ་གོང་དུ་འགྱུར་ཚབ་ཆེ་བ་ལ་སོགས་པའི་ཡོན་ཏན་དང་ལྡན་པ་ནི། དགེ་བཤེས་འབྲོམ་རིན་པོ་ཆེའི་
ཞལ་ནས། ཐེག་ཆེན་གྱི་བླ་མ་བྱ་བ་བཤད་པ་ན་འབྱམས་ཀླས་པར་གོ་བ་བསྐྱེད་ལ། ལག་ཏུ་ལེན་པ་ན་བསྟན་པའི་
ཐ་མ་ལ་གང་ཕན་དང་། ཐད་ཀར་དོན་དུ་གང་འགྱུར་སྟོན་པ་ཞིག་དགོས་ཞེས་གསུངས་པ་ལྟར་རོ། ། དེས་ན་རྗེ་
བདག་ཉིད་ཆེན་པོ་ལྟ་བུ་ལུང་རྟོགས་ཀྱི་ཡོན་ཏན་ནམ་མཁའ་ལྟར་རྒྱ་ཆེ་ཞིང་། རྒྱ་མཚོ་ལྟར་གཏིང་ཟབ་པ་ཚོ་ལའང་
སྐུ་དངོས་ཀྱི་གདུལ་བྱ་འགའ་ཞིག་གིས། རང་དང་སྐལ་བ་མཉམ་པ་ཙམ་ལས་མ་མཐོང་བ་དང་ཚུལ་མཚུངས་པར་
དེང་དུས་ཀྱི་སྐྱེ་བོ་སྲིན་བུ་མེ་ཁྱེར་ལྟ་བུ་དག་གིས། རྒྱལ་སྲས་བདག་ཉིད་ཆེན་པོ་འདིའི་ཡོན་ཏན་ཉིན་བྱེད་ལྟ་བུ་ལ་
ཚད་འཛིན་པ་ནི། རང་ཉིད་ཚེ་རབས་ཀུན་ཏུ་ཕོངས་པར་འགྱུར་བའི་ལས་སུ་རིགས་པར་གྱིས་ལ་བག་ཡོད་པར་
མཛོད་ཅིག དེ་ཡང་དབེན་གནས་བཀྲ་ཤིས་ཆོས་སྡིངས་ཀྱི་སློབ་གཉེར་འདི། ཐོག་མར་ལོ་གསུམ་བཞི་སྐོར་གྱི་
དབྱར་ཆོས་ལ། སྐྱབས་མགོན་རྡོ་རྗེ་འཆང་ཆེན་པོ་ཉིད་ཀྱིས་གསེར་ཕྲེང་། རྣམ་བཤད། མཐའ་དཔྱད་གསུམ་
སྦྲགས་ཤིང་། རྟོགས་སྣང་དང༌། མཆན་སོགས་ཀྱིས་ཟུར་བརྒྱན་ཏེ་ཀུན་སྤངས་རྣམས་ལ་དཔེ་ཁྲིད་རྒྱུན་རིང་
གནང་ལ། དགུན་ཐོག་རྗེ་འདི་ཉིད་སྐུ་འབུམ་ནས་ཕེབས་ཏེ་དཔེ་ཁྲིད་དེ་ལྟར་མཛད། དུས་ཕྱིས་སྐྱབས་མགོན་སྐུ་
ན་བགྲེས་ཤིང་སྐུ་དོན་རྒྱ་ཆེ་བས་དེ་ལྟར་གནང་རྒྱུར་མ་སོང་ཡང་། རྗེ་འདི་ཉིད་ལོ་རེ་བཞིན་ཕེབས་ནས་བསྡུས་གྲྭ་
གསུམ་ལ་རང་རང་གི་དགེ་རྒན་ཚོས་དཔེ་ཁྲིད་བྱས་པ་དེས་འཐུས་པར་མཛད་ཅིང་། རྟགས་རིགས་ཡན་ཆད་ཀྱི་
འཛིན་གྲྭ་རིམ་གྱིས་འཕེལ་ཏེ་བརྒྱད་ཙམ་བཞུགས་པ་ཐམས་ཅད་རྗེ་འདི་ཉིད་ཀྱི་དཔེ་ཁྲིད་ལ་འབྱོན་དགོས་ཤིང་།
དེ་ཡང་ཉིན་རེ་བཞིན་འཛིན་གྲྭ་ཡོངས་རྫོགས་བཞི་བཞི་ལ་སྐབས་ཕྱེ་བས། དེང་སྐབས་ཀྱི་པོ་ཏི་ལྔ་ཀ་མཐར་ཕྱིན་
པའི་འཛིན་གྲྭ་བཞི་དང་། རྩོད་པ་ལ་དམར་བཞིན་པའི་འཛིན་གྲྭ་གོང་མ་ཐམས་ཅད་རྗེ་འདི་ཉིད་ཀྱི་གསུང་ལས་
སྐྱེས་པ་ཤ་སྟག་ཏུ་གྱུར་ལ། འཛིན་གྲྭ་ཇི་སྙེད་ཅིག་ཐོན་པ་དེ་སྙེད་ཀྱི་གྲངས་ལྟར་པོ་ཏི་ལྔའི་མཛུབ་ཁྲིད་ཀྱང་སྩལ་
ཞིང་། སྐུ་འབུམ་དུ་དེ་ལས་ཀྱང་མང་བས་ན། དེའི་ནང་ནའང་བཀའ་རབ་འབྱམས་ལ་གྲྭ་སྐོར་ཐང་བའི་དགེ་
བཤེས་དང་། པོ་ཏི་གཉིས་གསུམ་ཙམ་ལ་ཡོན་ཏན་ཆགས་པ་གྲངས་མེད་ཅིག་བཞུགས་པ་ནི་གདོན་མི་ཟ་ལ། དེས་
ན་འདི་ཙམ་གྱིས་རྒྱལ་བའི་བསྟན་པ་ལ་བྱ་བ་བྱས་པ་ཡང་དེང་སང་གི་བླ་ཆེན་མཁས་པར་རློམ་པ་དབུ་གདུགས་ཅན་
འགའ་རེས་བསྟན་སྲིད་བསྐྱངས་པའི་བྱ་བ་རྣམས་དང་གཏན་ནས་མི་འདྲའོ། ། འདིར་བྱོན་ཏེ་བཞུགས་པའི་
སྐབས་ནམ་དུ་ཡང་སྐྱབས་མགོན་རྡོ་རྗེ་འཆང་ཆེན་པོར་དཔེ་གཟིགས་ཀྱི་ཞབས་ཕྱི་དང༌། རི་ཁྲོད་པ་རྣམས་ལ་དཔེ་

• 18 • རྟོགས་བརྗོད་དད་ལྡན་སྙིང་གི་གདུང་སེལ།
ཁྲིད། སྐབས་སྐབས་སུ་ཆོས་གྲྭར་ཕེབས་ནས་གཟིགས་རྟོག་དང་། ལུང་རིགས་དང་འབྲེལ་བའི་སྒྲུབ་བྱེད་རེ་འཕེན་
པ་མ་གཏོགས། ཕྱོགས་ཡས་མས་སུ་རང་དགར་ཕེབས་ཏེ་ཀུ་ཡངས་ཀྱི་རྣམ་པ་གཏན་མི་མཛད་པ་ནི། ཞལ་ནས།
ང་སྐུ་འབུམ་དུ་འོངས་ནས་ད་ལྟའི་བར་དུ་རུ་གསར་དུ་ལན་གཅིག་ཀྱང་འགྲོ་མ་མྱོང་། ཞེས་གསུངས་པས་ཀྱང་ཤེས་
སོ། ། དད་ལྡན་འགས་འབུལ་ལམ་རེ་ཞུས་པའང་དེ་འཕྲལ་རྟེན་བཞེངས་དང་། དགེ་འདུན་གང་རུང་གི་ཕྱོགས་
སུ་གཏོང་ལ། འདི་ཀའི་གཞུང་ནས་དངོས་འབུལ་རེ་བཏེགས་པ་རྣམས་ཀྱང་ཕྱིར་སློག་པ་སོགས་འདོད་ཆུང་ཆོག་
ཤེས་ཀྱི་ནོར་ལ་དབང་འབྱོར་བའི་ཚུལ་ཀུན་ལ་ཐུན་སྣང་དུ་གྲུབ་པས་མ་བྲིས་སོ། ། སྐབས་དེར་དཔེ་ཆ་པ་དགའ་
ཤོས་ཞིག་གིས་ཟག་བཅས་ལ་འཁོར་བས་ཁྱབ་ཅེས་ཁས་བླངས་པ་ལ་འཕྲོས་ནས། ཁོང་ཡབ་སྲས་གཉིས་ཀ་འཁོར་
བའི་ངོས་འཛིན་ལ་ཞལ་འཆམས་པར་གྱུར་ཀྱང་། ཁྱབ་པ་འདུ་བྱེད་ཀྱི་སྡུག་བསྔལ་ལ་ནང་གི་སྡུག་བདེན་གྱིས་ཁྱབ་
མ་ཁྱབ་ཀྱི་འཕྲོས་པ་མང་དུ་མཛད་པ་མང་དོགས་ནས་མ་བྲིས་ལ། ཤེས་འདོད་ན། རྩོད་ཡིག་ལོགས་སུ་བཞུགས་
པས་དེར་ལྟོས། དུས་ཕྱིས་ཡོངས་རྫོགས་བསྟན་པའི་རྩ་ལག་མཚུངས་པ་མེད་པ་སྐྱབས་རྗེ་དགེ་འདུན་བསྟན་པ་རབ་
རྒྱས་དཔལ་བཟང་པོ་ཡབ་རྗེ་མཆོག་གི་རྒྱལ་ཚབ་ཏུ་བཞུགས་སྐབས། ཁོང་ལ་དགོངས་བསྟུན་བགྱིས་ཏེ་རྣམ་གཉིས་
གྲོས་མཐུན་ གྱིས། ཀུན་སྤངས་འདུས་སྡེའི་ཚོགས་ལ་ གསོ་ སྦྱོང་ གསར་འཛུགས་མཛད་ཅིང་། རྗེ་ཉིད་ནས།
བཀའ་རམས་པའི་འཛིན་གྲྭ་གཉིས་སྔ་ཕྱིར་ཐོན་པ་ལ། གླིང་བསྲེའི་སྟོན་མོ་གང་རྒྱས་རིམ་བཞིན་གཟབ། སྐྱབས་
མགོན་རྡོ་རྗེ་འཆང་ཆེན་པོའི་རྣམ་ཐར་རྒྱས་པ་ཞིག་རྩོམ་བཞེད་ཤིན་ཏུ་ཆེ་ཡང་། དགུང་ལོ་ལྔ་གཉིས་པ་ལྕགས་མོ་
ཕག་གི་ལོ་ནས་བཟུང་སྤྱན་ཅུང་ཟད་མི་གསལ་བར་སོང་བ་ལ་བརྟེན་ནས་རྣམ་ཐར་གསོལ་འདེབས་དད་ལྡན་དགའ་
སྐྱེད་ཅེས་བྱ་བ་ལྗགས་རྩོམ་མཛད་དེ། ཕྲན་ལ་ཁྱོད་ཀྱིས་འདིའི་འགྲེལ་བ་ལྟ་བུའི་སྒོ་ནས། སྐྱབས་མགོན་རྡོ་རྗེ་
འཆང་གི་རྣམ་ཐར་ཡོངས་རྫོགས་ཤིག་ཕྲིས། ཞེས་བཀའ་ལུང་ནོར་བུའི་ཅོད་པན་སྤྱི་བོར་སྩལ། དེའི་ཕྱིན་ཆད་
དཔེ་ཁྲིད་ཀྱང་དགེ་ཕྲུག་རང་རང་ཚོར་འདོན་བཅུག་སྟེ། ཐུགས་ཐོག་ནས་གནང་ཞིང་། དགུང་ལོ་རེ་གཉིས་པ་
ལྕགས་མོ་བྱའི་ལོར། སྐུ་གསུང་ཐུགས་ཀྱི་མཛད་བཟང་མཐའ་དག་བཀའ་གདམས་རྣམ་ཐར་གཙང་མའི་ལྕགས་རི་
ལས་ཅུང་ཟད་ཀྱང་མི་འདའ་བའི་སྐྱབས་རྗེ་རྒྱལ་ཚབ་རིན་པོ་ཆེ་ངག་དབང་མཁས་བཙུན་རྒྱ་མཚོ་དཔལ་བཟང་པོ་ལ་
བཀའ་ཕེབས་ཏེ། ཡབ་སྲས་ཐུགས་ཡིད་གཅིག་འདྲེས་ཀྱི་སྒོ་ནས་རྒྱན་འཇུག་གཉིས་ཚོགས་འདོན་དུ་བཙུགས། ལོ་
དེའི་ཧོར་ཟླ་ལྔ་པའི་ཉི་ཤུ་ལ་སླར་ཡང་སྐུ་འབུམ་ནས་དྷི་ཚར་ཆིབས་ཁ་བསྒྱུར་ཏེ། དབྱར་གནས་གསར་འཛུགས་
དང་། མཉམ་མེད་ཐུབ་པ་མཆོག་གི་གདུང་འཚོབ་དམ་པར་བཞུགས་ནས་ཆོས་བསྒྲགས་པའི་མདོ་ལ་སོགས་པ་
དབྱར་གནས་ཐོན་གྱི་བར་རྗེ་ཉིད་ཀྱིས་གསུངས་པར་མཛད་དོ། ། དེ་ལྟར་མངོན་མཐོ་དང་ངེས་ལེགས་ཀྱི་ཡོན་ཏན་
ཐམས་ཅད་བདེ་བླག་ཏུ་སྒྲུབ་པའི་ཐབས་ཟབ་མོ། སོ་སོར་ཐར་བའི་བསླབ་གཞི་ཡོངས་སུ་སྦྱོང་བ་གཞི་གསུམ་གྱི་

• 19 .
རྟོགས་བརྗོད་དད་ལྡན་སྙིང་གི་གདུང་སེལ། །
ཉམས་ལེན་ཚང་ལ་མ་ནོར་བའི་སྲོལ་ཕྱེ་ཞིང་། དེ་ཙམ་དུ་མ་ཟད་དབྱར་ནང་དེར་བར་ཁམས་མཆོག་སྤྲུལ་དྲི་མེད་
འོད་ཟེར་དང་། གཞུང་བརྒྱའི་མངའ་བདག་དོན་གྲུབ་རྒྱ་མཚོ་སོགས་ཀྱིས་བསྐུལ་ངོར། འདུལ་བ་མདོ་རྩ་བཤད་
ལུང་དང་། ཕྲན་དང་ལུང་རིགས་སྨྲ་བའི་དབང་ཕྱུག་ཚུལ་ཁྲིམས་རྒྱ་མཚོས་བསྐུལ་ངོར། གྲུབ་མཐའ་ཆེན་མོའི་
བཤད་ལུང་གཉིས། ཉེ་གནས་ཚེ་དབང་དོན་འགྲུབ་ཀྱིས་གཞུང་ཚིག་བཀླག་པ་ལེགས་པར་བསྐྱར་ནས། དགག་
བཞག་སྤོང་གསུམ་གྱི་སྐབས་ཀུན་ཏུ་དཀའ་གནད་མཐའ་དག་ལ་དྲི་མ་མེད་པའི་ལུང་རིགས་མཐའ་ཡས་པས་དཔྱད་
དེ་གཏན་ལ་ཕབ་པ་སོགས་སྔོན་སངས་རྒྱས་མཐོང་བའི་ལྷ་དང་། དམ་པའི་ཆོས་སྐྱོང་བའི་སྲུང་མ་རྣམས་མཆོག་ཏུ་
དགའ་བར་བྱེད་པའི་བྱ་བ། རྒྱལ་བའི་བསྟན་པ་རིན་པོ་ཆེ་ལ་བྱི་དོར་རྨད་དུ་བྱུང་བ་མཛད་པའི་བཀའ་དྲིན་ཀྱང་
ལེགས་པར་བསྐྱངས་སོ། ། དེ་ལྟ་བུའི་ཟབ་པ་དང་རྒྱ་ཆེ་བའི་ཆོས་བཀའ་སྔ་ཕྱིར་ཡང་ཡང་མནོས་པའི་དངོས་སློབ་
ཀྱང་། ཆོས་སྡེ་ཆེན་པོ་འདི་དང་། སྐུ་འབུམ་བྱམས་པ་གླིང་སོགས་སྟོད་སྨད་བར་གསུམ་ན་གངྒཱའི་རྡུལ་གྲངས་ལས་
བརྒལ་བ་ཙམ་བཞུགས་ལ། དེ་རྣམས་ལས་ཕལ་ཆེ་བ་ནི། སྡོམ་གསུམ་བསྲུང་བ་གཞིར་བཞག་གི་སྟེང་ནས་མདོ་
རྒྱུད་མན་ངག་གི་གནད་འགག་མཐའ་དག་རྒྱལ་བ་གཉིས་པ་ཤར་ཙོང་ཁ་པ་ཆེན་པོ་ཡབ་སྲས་ཀྱིས་ཇི་ལྟར་བཀྲལ་
བའི་བཤད་སྲོལ་དྲི་མ་མེད་པ་འཛིན་པའི་མཁས་དབང་སྡེ་སྣོད་འཛིན་པ་ཤ་སྟག་ཏུ་འདུག་གོ ། བསྟན་པའི་རྒྱུན་ལ་
ཕན་པའི་ཕྱིར་ལྗགས་རྩོམ་ཅི་ཙམ་མཛད་པའི་བསྟན་བཅོས་ནི། སྐྱབས་མགོན་རྡོ་རྗེ་འཆང་སཾགྷའི་མཚན་ཅན་གྱི་
རྣམ་ཐར་གསོལ་འདེབས། བློ་རྟགས་གཉིས་དང་། སྒྲུབ་ངག ཚད་འབྲས། སེམས་སེམས་བྱུང་། ས་ལམ།
གྲུབ་མཐའ་རྣམས་ཀྱི་དོགས་དཔྱོད། དོན་བདུན་ཅུའི་དོགས་དཔྱོད་དང་ཁྱབ་མཐའ། དྲིས་ལན་འགའ་ཞིག
དྲིས་ལན་པད་དཀར་ཕྲེང་བའི་དགག་པ། རྣམ་ཐར་སྒོ་གསུམ། དྲང་ངེས། བསམ་གཟུགས། དབུ་མའི་ལམ་
བཅུ་གསུམ་རྣམས་ཀྱི་དོགས་དཔྱོད། དབུ་མའི་དོགས་དཔྱོད་འཕྲོ་ཅན། མཛོད་རྩ་དང་། མཛོད་སྡོམ་གཉིས་ཀྱི་
མཆན་འགྲེལ། མཛོད་ཀྱི་ཁྱབ་མཐའ་དང༌། རྙེད་གཏོང་། གུང་ཐང་མ་ཏིའི་མཛོད་ཀྱི་དགག་པ་འཕྲོ་ཅན།
འདུལ་རྩ་དང་འདུལ་སྡོམ་གཉིས་ཀྱི་མཆན། འདུལ་བའི་དོགས་དཔྱོད་འཕྲོ་ཅན། འདུལ་བ་ལུང་གི་བར་བསྡོམས་
ཀྱི་མཚན། སྔགས་ཀྱི་ས་ལམ་རྩོམ་འཕྲོ། པོ་བསྟོད་ཀྱི་འགྲེལ་བ། མ་ཎིའི་ཕན་ཡོན། རྒྱུན་གྱི་ཉམས་ལེན། སྒྲ་
ཊཱིཀ་འགྲེལ་བ་གསལ་ལྡན་གྱི་བརྗེད་བྱང་ཁ་ཚང་། སྒྲ་མདོའི་སྐད་གཉིས་ཤན་སྦྱར། རྩིས་ཀྱི་སྐོར་འགའ་ཞིག
སྐྱེས་ཆེན་དུ་མའི་ཚེ་རབས་རྗེས་འཛིན་དང་། ཞབས་བརྟན་གསོལ་འདེབས་སོགས་ཤིན་ཏུ་མང་ཡང་འགའ་ཞིག་
གཞན་དུ་ཁྱེར་བས་མ་རྙེད། ཐུགས་དམ་ཉམས་བཞེས་ཀྱི་སྐོར་ཡང་། བུམ་ནང་གི་མར་མེ་ལྟར་གཞན་ལ་མངོན་
པར་མི་མཛད་པས་ཇི་བཞིན་བརྗོད་དཀའ་ལ། སྣང་ཚོད་ཙམ་ནི། རི་ཁྲོད་པའི་ཕྱག་ལེན་ལྟར། ངག་བྱིན་རླབས།
ལྟུང་བཤགས། གསོལ་འདེབས། དུས་དྲན། བརྒྱ་རྩ་རྣམས་སོང་རྗེས་ནང་ཇ། དེ་ནས་ཕྱག་མཆོད་གང་རྒྱས།

• 20 •
 རྟོགས་བརྗོད་དད་ལྡན་སྙིང་གི་གདུང་སེལ།
གུང་ཚིག་སྐབས་རྟེན་འབྲེལ་བསྟོད་པ། དཀོན་མཆོག་རྗེས་དྲན། ཟས་བསྔོ། ལྟུང་བཤགས་དང་བཅས་པ།
སྲོད་ཀྱི་མཆོད་མེ་ལ་བྱམས་པ་དམ་བཅའ་བའི་གཟུངས་སྨོན་ལམ་དང་བཅས་པ་ཆག་མི་སྲིད། དེ་ལས་གཞན་པའི་
ཐུན་མོང་དང་ཐུན་མོང་མ་ཡིན་པ་མང་པོ་བཞུགས་མོད་ཀྱི། དཔེ་ཁྲིད་དང་དཔེ་གཟིགས་ལ་རྒྱུན་མི་གཅོད་པ་འདི་
ཉིད་ཐུགས་དམ་ཉམས་ལེན་གྱི་གཙོ་བོ་ཞིག་ལགས་སམ་སྙམ་སྟེ། སེ་ར་རྗེ་བཙུན་པས། ཁྱེད་རྣམས་ཀྱིས་དཔེ་ཆ་ལ་
ལྟ་བ་ཐུགས་དམ་གྱི་ཐ་སྙད་མི་བྱེད་པར་འདུག་ཀྱང་། ངའི་དགེ་སྦྱོར་གྱི་གཙོ་བོ་དཔེ་ཆ་ལ་ལྟ་བ་འདི་རང་ཡིན། ང་
དཔེ་ཆ་ལྟ་བ་ལ་ནུས་རབ་ཡོད། ཅེས་གསུངས་པས་སོ། དེས་ན་མདོ་སྡེ་རྒྱན་ལས། བྱང་ཆུབ་སེམས་དཔའ་ཐོས་
མང་དང་། ། བདེན་མཐོང་སྨྲ་མཁས་བརྩེ་བ་ཅན། ། སྐྱོ་མེད་སྐྱེས་བུ་དམ་པ་ནི། ། ཆེན་པོ་ཡིན་པར་ཤེས་པར་
བྱ། ། ཞེས་གསུངས་པ་ལྟར། རྗེ་འདིའི་མཁས་བཙུན་བཟང་གསུམ་གྱི་ཡོན་ཏན་ལས། དང་པོ་གཉིས་གོང་དུ་
བཤད་པས་ཤེས་ལ། བཟང་པོའི་ཡོན་ཏན་ནི། འགྲོ་བ་སེམས་ཅན་རྣམས་ལ་གཅིག་ཏུ་མཉེས་གཤིན་པའི་སྙིང་
རྗེས་དྲངས་པའི་བྱང་ཆུབ་ཀྱི་སེམས་རིན་པོ་ཆེ་དང་། ། མཐའ་བྲལ་རྟེན་འབྱུང་གི་དེ་ཁོ་ན་ཉིད་གཟིགས་པའི་ཤེས་
རབ་དང་། ལམ་རིམ་པ་གཉིས་ཀྱི་རྟོགས་པ་ཁྱད་པར་ཅན་རྣམས་ཐུགས་རྒྱུད་ལ་མངའ་བའི་དབང་གིས། གཞན་
དོན་དུ་ལས་མཐའ་འགའ་ཞིག་གནང་བའང་། དེ་འཕྲལ་མིག་མཐོང་ལག་ཟིན་ལྟར་ལེགས་པར་གྲུབ་པ་སོགས་ཕྱི་
ནང་གསང་བའི་ཡོན་ཏན་མཐའ་དག་པ་ནི། བདག་གིས་ལྕེ་བརྒྱར་སྤྲུལ་ཏེ་བསྐལ་བར་བརྗོད་ཀྱང་རྔོ་མི་ཐོགས་
པས། 
དད་པའི་ཞིང་ས་བླ་ན་མེད་པ་ལ་བསོད་ནམས་ཀྱི་ས་བོན་འདེབས་པ་ཅིས་ཀྱང་ཞུ་འཚལ། སྨྲས་པ། དགེ་
ལ་འདུན་ ལྡན་སྟོབས་བཅུ་མངའ་བའི་བསྟན། ། འཛིན་ མཁས་དྲན་དབང་རྒྱ་མཚོའི་ གཙུག་རྒྱན་དང་། །
རྫོགས་པའི་སངས་རྒྱས་ཆོས་ དང་དགེ་འདུན་དེ། ། ཀུན་འདུར་གྲགས་ པ་དག་གི་ཐུགས་རྗེ་ལས། ། འཕྲལ་དང་
ཡུན་དུ་དགེ་བའི་བཀྲ་ཤིས་ ཀུན། ། བསྟན་དང་འགྲོ་བ་ཡོངས་ཀྱི་དཔལ་ཆེན་པོར། ། བསྡོམས་མཛད་ཆོས་ ཀྱི་
སྡིངས་ རྣམས་སྐྱོང་བའི་གཉེན། ། བཤེས་གཉེན་སྨྲ་བའི་ཉི་མ་དེང་འདིར་ཤར། ། གང་དེའི་གསང་གསུམ་ཉི་
འོད་ལ་ཆགས་པའི། ། ཡོན་ཏན་ལུས་དྲོད་འབར་བའི་རྡུལ་ཐིགས་རྣམས། ། དྲ་བར་འཛིང་ཚེ་བློ་གསལ་པདྨ་
ཡིས། ། དགའ་བའི་སོ་ཕྲེང་གཞན་ལ་ངོམས་པ་བཞིན། ། བཀའ་པོད་རྣམ་ལྔའི་དགོངས་དོན་རྒྱུ་སྐར་ཕྲེང་། །
རྣམ་དཔྱོད་སྐྱ་རེངས་གསར་བས་གཅིག་བསྡུས་ཏེ། ། རྨོངས་མུན་གཅིག་ཅར་སེལ་བའི་རིགས་ལམ་ཉི། ། སྐལ་
བཟང་ཡིད་མཁར་རོལ་བ་སུ་ཡིས་འགོག ། རྟོག་གེའི་ཚིག་དོན་བརྒྱད་ཀྱི་གནམ་རུ་ལ། ། དྲངས་པའི་རིགས་ཚུལ་
སྟོང་ཕྲག་སྒྲོ་ལྡན་གྱིས། ། རྒོལ་བའི་རི་དྭགས་ཚོགས་རྣམས་དུས་གཅིག་ཏུ། ། བཅོམ་པའི་གྲགས་སྙན་སྲིད་གསུམ་
ཁོང་ལས་བརྒལ། ། སྦས་དོན་མངོན་རྟོགས་པད་མའི་ཚལ་ཡངས་པོ། ། བརྒལ་ཞིང་བརྟག་པའི་ཆར་རྒྱུན་གྱིས་
བསྐྱངས་ཏེ། ། ཉིན་བཞིན་འཕེལ་བ་ཡར་ཟླའི་ཆ་ཤས་ལ། ། འགྲན་པའི་སྲོལ་བཟང་བསྐལ་བར་ཉམས་མེད་

• 21 •
རྟོགས་བརྗོད་དད་ལྡན་སྙིང་གི་གདུང་སེལ།
མཛད། ། ཀླུ་སྒྲུབ་ཡབ་སྲས་དགོངས་བཞེད་འཛིན་མ་ལས། ། ལེགས་འཁྲུངས་དབུ་མའི་ལམ་བཟང་ཡོངས་
འདུའི་ལྗོན། ། ཕུན་ཚོགས་དགོས་འདོད་སྩོལ་ལ་མཐུ་ཆེ་བས། ། རྣམ་གྲོལ་གཏན་གྱི་དགའ་སྟོན་ཕྱོགས་བརྒྱར་
སྤེལ། ། ཤེས་བྱ་སྲིད་ཀུན་གཞི་ལྔར་རབ་བསྡུས་ནས། ། སྟོན་པའི་གཞུང་ལུགས་ཆོས་མངོན་ས་མོས་ཚལ། །
བཞད་མཛད་རིགས་ལམ་འཕྲུལ་གྱི་ཟླ་ཤེལ་གང་། ། བློ་ཡི་ཆུ་གཏེར་སྤེལ་བའི་གསོས་སུ་བསྒྱུར། ། བསྟན་པའི་རྩ་
བ་སོ་སོར་ཐར་བ་ཡི། ། དགག་སྒྲུབ་གནང་བའི་རི་མོ་མངོན་གསལ་བ། ། འདུལ་ལུང་སྡེ་བཞིའི་དབྱངས་སྙན་
བསྒྲགས་པའི་ཚེ། ། རྨོངས་པའི་གཉིད་དུ་ཡུར་རྣམས་སངས་པར་གྱུར། ། ཁྱོད་གསུང་བདུད་རྩིའི་བཅུད་ལ་ཡང་
ཡང་དུ། ། རོལ་བའི་དངོས་སློབ་ཉི་ཟླ་ལྟར་གྲགས་པ། ། བླ་སྤྲུལ་མཁན་སློབ་རབ་འབྱམས་སྨྲ་བ་ཡང་། ། མཁའ་
ཁྱབ་ཞིང་གི་རྡུལ་བཞིན་བགྲང་ལས་འདས། ། བརྗོད་བྱ་རྒྱལ་བའི་དགོངས་པ་རབ་རྫོགས་ཤིང་། ། རྗོད་བྱེད་རྒྱན་
གྱི་ཕྲེང་བས་སྤུད་པ་གང་། ། ལེགས་བཤད་སྐྱེས་བཟང་བསྟར་བ་འདི་མཐོང་ཚེ། ། གཞན་ལ་རེ་བ་སྦྲུལ་མདུད་
བཞིན་དུ་ཞིག ། མཁྱེན་བརྩེའི་རྫོགས་ལྡན་སྤྲིན་ཕུང་གཏིབས་པ་ལས། ། འཕགས་བོད་གཞུང་བརྒྱའི་དཀའ་
གནད་མ་ལུས་པ། ། ལེགས་པར་འགྲེལ་བའི་མན་ངག་མཁོ་རྒུའི་ཆར། ། ཡང་ཡང་ཕབ་པས་སྐལ་བཟང་མངོན་དུ་
བྱས། ། མཁའ་ལ་ལི་ཁྲིའི་ལང་ཚོ་རབ་སྟེར་བའི། ། རིག་གྲོལ་གཉིས་ལྡན་ཀུན་སྤངས་འདུས་པའི་སྡེ། ། མདོ་
སྔགས་ཆོས་ཀྱི་བདུད་རྩིའི་ཀླུང་ཆེན་པོ། ། བྱེ་བ་ཕྲག་བརྒྱའི་འདུ་འགོད་གནས་སུ་བསྒྲུབས། ། ཨེ་མ་ཡབ་རྗེའི་རིང་
ལུགས་ཡིད་བཞིན་ནོར། ། དཔྱད་གསུམ་དག་པའི་རང་འོད་ཆེས་གསལ་བ། ། འཆད་རྩོད་རྩོམ་པའི་རྒྱལ་མཚན་
རྩེར་བཏེགས་ནས། ། ཕན་བདེའི་དགའ་ཆར་སྤྲོ་བ་འདི་ལས་སུ། ། ཞེས་གཞུང་བརྒྱ་སྨྲ་བའི་དབང་པོ་བཀའ་དྲིན་
མཉམ་མེད ༧རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་དད་ལྡན་སྙིང་གི་གདུང་སེལ་ཞེས་བྱ་
བ་ལས། དཔལ་མི་འགྱུར་བཀྲ་ཤིས་ཆོས་སྡིངས་སུ་བསྟན་པའི་བྱ་བ་ཇི་ལྟར་མཛད་པའི་སརྒ་སྟེ་ལྔ་པའོ། །
དབྱར་གྱི་ནང་གི་གསུང་ཆོས་ཀྱི་མཇུག་རྫོགས་ཉིན། འཕྲལ་དུ་དགེ་བའི་བསླབ་སྟོན་མང་པོ་དང་། དེང་
སང་དུས་ཀྱི་དབང་གིས་ཆོས་ལ་དོན་གཉེར་མེད་ཚུལ་སོགས་མཚང་ལ་འབེབས་པའི་གསུང་བཤད་མང་པོ་གནང་
བཞིན། ད་ཕྱིན་ཆད་ངས་བཤད་ལུང་སོགས་འདོན་རྒྱུ་མིན། ཡིན་ན་འདི་འདྲ་ཅི་ལ་ཞུས། ཞེས་སོགས་ལན་
འགའ་བསྐྱར་ཏེ་གསུངས་པས། དཔྱོད་ལྡན་རྣམས་ཀྱི་ཡིད་བློང་བློང་པོར་གྱུར་ཀྱང་བྱ་ཐབས་གཞན་མ་རྙེད།
དགག་དབྱེའི་ཕྱི་ཉིན་དབྱར་སྟོན་གྱི་ཐོག་ཏུ་སེར་སྦྲེངས་ཀྱིས་བསུ་བ་དང་བཅས་བྱོན་ནས ༧རྗེ་ཉིད་ཀྱིས་གསིལ་
བྱེད་དང་། ལྷུང་བཟེད་བསྣམས་ཏེ་དབུ་མཛད། དབྱར་གནས་པ་རྣམས་ཀྱིས་ཆོས་གོས་རྣམས་གསུམ་གྱོན་ཞིང་མི་
རྟག་པའི་ཚིགས་བཅད་འདོན་བཞིན་མཐའ་བསྟེན་ཏེ། ལྗོངས་རྒྱུའི་དོད་ལ་མཚམས་ཀྱི་ཕྱི་རོལ་ཏུ་འཆག་པར་
མཛད། སླར་བྱོན་ནས་འདི་ལྟར་བྱེད་སྙམ་པ་མེད་མོད་རང་ཤུགས་ཀྱིས་གྲུབ་སོང་བས། སླད་མའི་ཆར་ཡང་འདི་

 རྟོགས་བརྗོད་དད་ལྡན་སྙིང་གི་གདུང་སེལ།
བཞིན་མ་ཆག་པར་བྱས་ན། གཞན་རྒྱུད་ལ་བག་ཆགས་ཁྱད་པར་ཅན་འཇོག་པའི་དགོས་པ་ཡོད་གསུངས། བརྒྱད་
པའི་ཚེས་གསུམ་ལ་སྐུ་འབུམ་དུ་ཆིབས་ཁ་བསྒྱུར། སྔར་ལོ་ནས་ཕྱག་དཔེ་རྣམས་ལས་པོ་ཏི་བརྒྱ་ལྷག་ཅིག་སྐུ་འབུམ་
གཞུང་དུ་སྦྱོར་འཇགས་སྒོས་དཔེ་མཛོད་གསར་བསྐྲུན་དང་། པོ་ཏི་ལྔ་བཅུ་སྐོར་འདི་གའི་དཔེ་མཛོད་དུ་བཞག་
ཅིང་། ལྷག་མ་གང་བཞུགས་དགེ་ཕྲུག་སོ་སོར་གནང་སྟེ་ལྷག་ལུས་མེད་པར་མཛད། དགུ་བའི་ཚེས་ལྔར་གདན་ས་
ཆེན་པོའི་ཚོགས་ཆེན་ལ་རྨད་དུ་བྱུང་བའི་མང་ཇས་ཕུ་དུད་དང་། བཅུ་བའི་ཚེས་ལྔར་གསེར་གདུང་ཆེན་མོ་ལ་སྟོང་
མཆོད་བཏང་སྟེ། ཕྱག་རྫས་གང་ཡོད་སྤོང་དག་མཛད་ཀྱང་། དེ་ཕྱོགས་ཀྱི་དད་ལྡན་དང་། དགེ་ཕྲུག་རྣམས་ཀྱིས་
བསྙུང་འདྲི་དང་། མཇལ་དར་སོགས་ཀྱིས་སྔར་ལས་ལྷག་ཙམ་བྱུང་བ་ལ--
 ། ཞལ་ནས། བློ་བདེ་བར་བྱས་ཟིན་སྙམ་
ཡང་ད་དུང་མང་དུ་འདུག་གསུངས། འདི་ག་ནས་ཀྱང་སྐུ་ཕྱོགས་མཁན་སྤྲུལ་རིན་པོ་ཆེ་སོགས་དགེ་ཕྲུག་དུ་མ་
བསྙུན་འདྲིར་སྔ་ཕྱིར་ཕེབས་ཤིང་། གཞུང་ནས་ཀྱང་བཤེས་གཉེན་ཆེན་པོ་ཤེས་བཞིན་ཁོང་། དགེ་བསྐོས་བློ་
བཟང་བསྟན་འཛིན། ལྷ་སྡེ་ཡེ་ཤེས་སོགས་སྐུ་འཁོར་མང་པོ་དང་བཅས་བསྙུན་འདྲིར་ཕེབས་ཏེ། ཞབས་པད་ཡུན་
བརྟན་གྱི་ཞུ་ནན་ཕུལ་བ་དང་། དེ་ཀའི་དགེ་ཕྲུག་རྣམས་ཀྱིས་ཀྱང་མཁའ་འགྲོའི་བརྟན་བཞུགས་རྒྱས་པ་ཕུལ་ཏེ་
གསོལ་བ་དྲག་ཏུ་བཏབ་ཀྱང་ཀུན་ལ་བཞེད་སྦྱར་ཙམ་ལས་མ་གསུངས། དགུ་བའི་ཉེར་ལྔའི་ཉིན། ཡང་ཀྱུ་བླ་མ་
ནས་བརྒྱུད་པའི་འཕོ་བ་བྱིན་རླབས་ཀྱི་ཚན་ཁ་ཅན་ཞིག་བཞུགས་པ། དེ་བའི་ཡང་སྤྲུལ་རིན་པོ་ཆེ་ལ་གསན་ཏེ་བྱང་
གྲུབ་པར་མཛད། དགེ་ཕྲུག་ནང་མ་བྱ་མདོའི་ཀུན་སྤངས་ཚུལ་ཁྲིམས་རྒྱ་མཚོ་དང་། ཤེས་བཞིན་ཀུན་སྤངས་དགེ་
འདུན་བསྟན་རྒྱས་གཉིས་འདི་གར་རྫོང་བདའ་མཛད་དེ། བདག་ལ་ནོར་རྫས་ཅུང་ཟད་ཡོད་པ་འདིས་བྱམས་ཁང་
ཆུང་ངུ་ཞིག་བཞེངས་དགོས་ཚུལ། དེ་ཡང་ཀུན་མཁྱེན་མཚོ་སྣ་བ་སོགས་སྐྱེས་བུ་དམ་པའི་རྣམ་ཐར་དང་མི་མཐུན་
པ་མིན་ཚུལ། དེའི་ཐོག་ཏུ་ཁེལ་ན་ནང་སོ་ཚང་ལ་ཡང་བཤད་ཆོག་ཚུལ་སོགས་ཀྱི་གསུང་བསྐུར་སྩལ། བཅུ་བའི་
ཉེར་དྲུག་ལ་སྔར་རྒྱུན་བཞིན་ཕེབས་པ་ལ། འདི་ག་ནས་ཀྱང་ཇ་ཐབ། སེར་སྦྲེངས་སོགས་ཀྱིས་བསུ་བ་དང་བཅས་
འཇོག་སྦྱངས་ལ་གདན་དྲངས། སྐུའི་བསྙུང་གཞིའི་བབས་ལྕི་ཡང་བཅུ་གཅིག་པའི་ཚེས་མགོ་ནས་དཔེ་ཁྲིད་མང་པོ་
སྔར་ལྟར་མཛད། རྒན་མང་ལ་བྱམས་ཁང་གི་དོན་གསུངས་ཀྱང་། གཞུང་ལ་སྤྱི་རྫས་གཏོས་ཆེ་བ་མེད་སྟབས།
གསུང་ལན་གསལ་བོ་ཞིག་འབུལ་མ་ཐུབ་པས། ཉིན་གཅིག་ཡོངས་ཀྱི་བཤེས་གཉེན་ཆེག་པོ་ངག་དབང་རྒྱ་མཚོ།
གྲགས་པ་རྒྱ་མཚོ། དགེ་འདུན་མཁས་མཆོག བློ་བཟང་རྒྱ་མཚོ། དེ་དག་གི་ཟུར་ཕྲན་སོགས་འབོད་པ་གནང་སྟེ།
ཁོ་བོའི་བཤད་ཀྱང་མི་ཆོག་པ་མེད་མོད། དཔྱ་ཁྲལ་ལྟ་བུར་སོང་ན་མི་ལེགས་པས། ཁྱེད་རྣམས་ཀྱིས་དགེ་ཕྲུག་སོ་
སོར་དཀར་ཐིག་རེ་བསྡུས་ལ་ཤོག་གསུངས། བདག་ཅག་གིས་བཀའ་བཞིན་བསྒྲུབས་པའི་དཀར་ཐིག་ཅུང་ཟད་
ཕོན་ཆེ་ཙམ་བྱུང་བ་སྙན་དུ་ཞུས་པར། ཐུགས་མཉེས་མཉེས་གནང་སྟེ། ད་ནི་རང་ཚོད་ལ་དཔག་པའི་བྱམས་ཁང་

རྟོགས་བརྗོད་དད་ལྡན་སྙིང་གི་གདུང་སེལ། • 23 •
ཞིག་ཀྱང་འགྲུབ་ངེས་སུ་འདུག་པས་ཤི་ཡང་འགྱོད་པ་མེད། གསོལ་དབོན་རྡོ་རྗེ་ལ་བྱམས་སྐུ་ཞིག་བཞེངས་ཐེབས་
སྤྲད་དེ་སྨད་དུ་བཏང་བར། ལོ་འདིར་ཐོན་རྩིས་ཀྱི་ཡི་གེ་འབྱོར། ལྷ་ཁང་ཆེ་ཆུང་གང་ལྟར་བརྟན་མོ་གྲ་དག་ཅིག་
བཞེངས་རྒྱུ་ཐམས་ཅད་ཀྱིས་ཐུགས་ལ་ཟུངས། ཞེས་གསུངས་ཤིང་། རྗེ་འཇམ་དབྱངས་དཔལ་ལྡན་རིན་པོ་ཆེར་
ཕྲུག་གཟན་སོགས་ཕུལ་ཏེ། འདིའི་དབུར་ཅིས་ཀྱང་བཞུགས་དགོས་ཀྱི་སྙན་བསྐུལ་དང་། སྟོང་སྐོར་ཡེ་ཤེས་ཐབས་
མཁས། རྩ་རིང་མོའི་རི་ཁྲོད་པ། སྐེ་ཀྱུའི་བསྟན་འཕེལ་རྣམས་ཁ་མགོ་བར་བསྐོས་ཏེ། འདི་དག་གིས་ཆོག་མིན་
སོགས་ཕྱིན་ཆད་ཀྱི་བཀོད་ཁྱབ་ཐམས་ཅད་སྐུ་ཕྱོགས་རྒྱལ་ཚབ་རིན་པོ་ཆེ་དང་། རྒན་མང་གིས་མཛད་དགོས་ཚུལ་
སོགས་གསུངས་ཏེ། ན་བཟའ་དང་མཆོད་ཆའི་སྐོར་གང་ཡོད་བྱམས་ཁང་གི་ཐེབས་སུ་སྩལ། འདི་དག་གི་སྐབས་
སུ་ཡང་སྐུ་བསྙུན་ཇེ་ལོད་དུ་སོང་ནས་བཞེས་པ་གཏན་མི་གནང་མོད། ཞལ་འདོན་སོགས་ཐུགས་དམ་ཉམས་ལེན་
གྱི་སྐོར་དང་། དཔེ་ཁྲིད་སོགས་གནང་བ་སྔར་རྒྱུན་ལྟར་ལས་ཅུང་ཟད་ཀྱང་མི་དམན་པར་མཛད། དགོན་སྡེ་
གཞན་ལ་ཅི་ཙམ་གྱིས་བསྙེན་བཀུར་པ་མ་ངེས་ཀྱང་། འདི་ལ་སྔ་ཕྱི་མང་ཇ། འགྱེད། འབྲས་སིལ། འབྲས་ཐུག་
སོགས་ལན་གྲངས་དུ་མར་གནང་ལ། ཚེས་བརྒྱད་ཀྱི་ཉིན་ཡང་འབྲས་ཐུག་དང་འགྱེད་བཏང་སྟེ། རོགས་བྱེད་པ་
ཚོར། ཁྱེད་རྣམས་སོས་དལ་མོར་ཅི་འདོད་བཞེས་ལ་དགའ་དགའ་སྤྲོ་སྤྲོ་གྱིས། དེང་ཕྱིན་ཆད་འདི་འདྲ་མི་འོང་
གསུངས། དཔེ་ཁྲིད་མཛད་པ་ཡང་བཅུ་གསུམ་གྱི་སྔ་དྲོར་དབུ་མའི་འཛིན་གྲྭ་ནས་འཇོག་མཚམས་གནང་སྟེ། དགེ་
བའི་རྩ་བ་རྣམས་རྒྱལ་བ་གཉིས་པའི་བསྟན་པ་རིན་པོ་ཆེ་ཡུན་རིང་དུ་འཕེལ་རྒྱས་དང་། མཁའ་ཁྱབ་ཀྱི་འགྲོ་བ་
རྣམས་ཆོས་འབྱོར་བདེ་སྐྱིད་ཀྱིས་འཚོ་བའི་རྒྱུར་བསྔོ་སྨོན་གྱིས་རྒྱས་འདེབས་ཡང་དག་པར་མཛད་ཅིང་། བཅུ་དྲུག་
པའི་སྤྲེལ་དུས་མཉམ་པར་འཇོག་དགོས། ཞེས་གསུངས་ཏེ། སྐུ་དངོས་ཀྱི་མཛད་འཕྲིན་ཕན་བདེ་ལེགས་ལམ་གྱི་
བདོག་པ་ཐམས་ཅད་ཚགས་སུ་ཚུད་པའི་སྒོ་ནས་ཐུགས་དགྱེས་བཞིན་གཟིམས་མལ་གྱི་ཐ་མ་ལ་བཞུགས་སོ། ། བཅུ་
བཞི་ནས་བཟུང་ནང་ཐུགས་ཀྱི་སྲས་པོ་གསུམ་ལྡན་རིགས་པ་སྨྲ་བ་ཡོངས་ཀྱི་དབུས་ན་རྒྱལ་མཚན་གྱི་ཏོག་ལྟར་མངོན་
པར་མཐོ་བ་རྗེ་དགེ་འདུན་མཁས་མཆོག་དང་། གཞུང་ལུགས་རབ་འབྱམས་ལ་སྦྱངས་པའི་ཕ་མཐར་སོན་ཅིང་
ཁྲིམས་ལྡན་འདུས་སྡེ་ཡོངས་ཀྱི་རྒྱན་དམ་པར་གྱུར་བ་རྗེ་བློ་བཟང་རྒྱ་མཚོ་དང་། ཕྲན་སོགས་རྗེ་འདི་ཉིད་ཀྱི་བཀའ་
དྲིན་ཁོ་ནས་འཚོ་བའི་ཀུན་སྤངས་འགའ་ཞིག་སྐུ་དྲུང་དུ་བཅར་བཞུགས་མཛད་དེ། གསོལ་འདེབས་དང་བསྔོ་སྨོན་
གང་ལྕོགས་ཀྱི་སྒོ་ནས་ཐུགས་བཞེད་བསྒྲུབས། བཅུ་དྲུག་གི་ཉི་མ་བཞི་ཆ་ཙམ་ལུས་པ་ན་མཉམ་མེད་བུ་རམ་ཤིང་
བའི་རྣམ་ཐར་ལྟར། དབུ་བྱང་ཕྱོགས་སུ་བསྟན་ཞིང་གློ་གཡས་པ་ས་ལ་ཕབ་ནས་སེང་གེའི་ཉལ་སྟངས་ཀྱིས། འཆི་
བ་ཆོས་སྐུ་དང་བསྲེས་པའི་ལམ་ཁྱེར་ཐམས་ཅད་སྟོང་པ་འོད་གསལ་ཕྱག་རྒྱ་ཆེན་པོའི་དབྱིངས་སུ་ཞུགས་པར་གྱུར་
ཏོ། ། དེ་ཡང་སྔར་ཡུན་རིང་བསྙེལ་བའི་དབང་གིས་སྐུ་མདངས་ངན་པར་ཡོད་ཀྱང་། ཐུགས་དམ་ཉམས་ལེན་གྱི་

• 24 . རྟོགས་བརྗོད་དད་ལྡན་སྙིང་གི་གདུང་སེལ། 
མཐུས། དེ་འཕྲལ་སྐུ་མདངས་རབ་ཏུ་གསལ་ཞིང་ཞལ་གྱི་དཀྱིལ་འཁོར་རྒྱས་པ་བྱིས་པ་གཞོན་ནུ་ལྟ་བུར་གྱུར་བ་
དང་། -
ནམ་མཁའ་ཤིན་ཏུ་དག་པ་ལ་ཉི་འོད་ཀྱིས་འཁྱུད་པའི་འཇའ་སྤྲིན་དབྱེར་མི་ཕྱེད་པ་ཕྱོགས་ཀུན་ཏུ་ལྡིང་ཞིང་།
ས་ལ་དྲོད་གཤེར་འཛོམས་པའི་ཉམས་བག་དང་ལྡན་པར་གྱུར་བ་སོགས་ངོ་མཚར་བའི་ལྟས་མང་དུ་བྱུང་། ཞག་ལྔ་
ནས་ཐུགས་དམ་གྲོལ་ཏེ། རྗེ་ཉིད་དང་བླ་སློབ་ཀྱི་འབྲེལ་ཤིན་ཏུ་ཟབ་ཅིང་ཡངས་པ། རྒྱ་ཆེན་ཆོས་ཀྱི་སྤྱན་ལྡན་རྗེ་
ངག་དབང་རྒྱ་མཚོ་དཔལ་བཟང་པོ་གཙོ་བོར་བཞུགས་ཏེ། ཆོག་གྲྭ་པ་ལྔ་ཚོགས་ཀྱིས་སྐུ་གདུང་རིན་པོ་ཆེ་ཞུགས་ལ་
ཕུལ་ཞིང་། བྱ་མདོ་ཚུལ་ཁྲིམས་རྒྱ་མཚོ། ཤེས་བཞིན་དགེ་འདུན་བསྟན་རྒྱས། བན་གྲོ་ཐུབ་བསྟན་རིག་གྲོལ་
རྣམས་ཀྱིས་དགུང་ཞག་ཚང་བར་དུ་ཉིན་རེར་མཆོད་འབུལ་དང་། མཎྜལ་བཞི་པ་སོགས་ཞལ་འདོན་རྣམས་དང་།
མི་འཁྲུགས་པའི་སྒོས་རུས་ཆོག་ཆག་མེད་དུ་མཛད། གདུང་རུས་ཀྱི་བྱིངས་ཆེ་བ་ནི། བདག་ཉིད་ཆེན་པོ་རང་གི་
ཆོས་ཀྱི་སྲས་སུ་གྱུར་བ་ལུགས་གཉིས་ཀྱི་ཕྱོགས་ལ་རྣམ་པར་དཔྱོད་པའི་སྤྱན་དཀྱུས་ཨུཏྤལའི་འདབ་མ་ལྟར་ཡངས་
པའི་མི་དབང་མགོན་པོ་ཚེ་རིང་གིས་བདག་གིར་བཞེས་ཏེ། གསེར་ཟངས་ཀྱི་བྱང་ཆུབ་མཆོད་རྟེན་ཁྲུ་ཚད་མ་ཞིག་
ལེགས་པར་བཞེངས། དེ་བཞིན་དུ་རིགས་པ་སྨྲ་བའི་ཁྱུ་མཆོག་ཚུལ་ཁྲིམས་རྒྱ་མཚོ་དང་། ཐུབ་བསྟན་རིག་གྲོལ་
གཉིས་ཀྱིས་ཀྱང་གསེར་ཟངས་ཀྱི་མཆོད་རྟེན་མཐོ་ཚད་མ་རེ་བསྒྲུབས། གཞན་རྣམས་སྨན་འདམ་དང་བསྲེས་ནས་
སངས་རྒྱས་བྱང་སེམས་ཀྱི་སྐུ་མང་པོ་དཔར་ཏེ། བྱམས་སྐུ་སོགས་ཀྱི་གཟུངས་གཞུག་དང་། དད་ལྡན་རྣམས་ལ་
རྟེན་སྐལ་གནང་སྟེ། ཇི་སྲིད་བསྟན་པ་ནམ་གནས་ཀྱི་བར་དེ་སྲིད་དུ་བསོད་ནམས་ཀྱི་ཞིང་དམ་པར་བཞུགས་པར་
མཛད་དོ། ། སྨྲས་པ། སྲིད་ཞིར་འཆིང་བའི་དྲ་བ་མ་ལུས་པ། ། གཅོད་བྱེད་ཡེ་ཤེས་རལ་གྲི་ཆེས་གདེངས་
ཀྱང་། ། བདེན་སྟོང་རྨི་ལམ་ཡུལ་གྱི་རོལ་གར་དང་། ། འགྲོགས་པའི་ཚོགས་གཉིས་གཅིག་ཅར་སྡུད་པ་ལས། །
གང་གི་འཆད་ཉན་རྒྱས་པའི་པད་དཀར་ཚལ། ། མཛེས་བྱེད་མཁྱེན་རབ་ཉི་མས་གར་བསྒྱུར་ཚེ། ། བརྩེ་ཆེན་
ཐུགས་རྗེའི་བུང་བས་བདག་ཅག་རྣམས། ། ཕྱི་ལམ་མཚོན་བྱེད་དབྱངས་ཀྱིས་སྐྱོ་བར་མཛད། ། བསྟན་པའི་ནང་
མཛོད་འདུལ་བའི་ཆོ་ག་ལས། ། བྱུང་བའི་དགའ་སྟོན་དག་པའི་སྤྱོད་ལམ་དང་། ། ཆོས་ཀྱི་བསྐུལ་འདེབས་ཚིགས་
སུ་བཅད་པ་ཡིས། ། སྐལ་བར་ལྡན་རྣམས་ཐར་བའི་ལམ་དུ་བཙུད། ། མ་བརྟག་ཉམས་དགའི་སྲིད་འབྱོར་ཡོད་རྒྱུ་
དང༌། ། གསུང་མཆོག་པུཏྟ་ཀ་ཡི་མཛོད་རྣམས་ཀྱང་། ། གང་འོས་ཕྱོགས་ལ་བསྔོས་པའི་མཛད་བཟང་གིས། ། སྐྱེ་
བོ་ཕྱེ་རྩིས་ཅན་གྱིས་རེ་འདོད་བཀག ། ཞབས་པད་དབྱར་གྱི་ནམ་ཟླ་ཡོལ་མེད་དུ། ། ཞུ་གསོལ་དབྱངས་སུ་
བསྒྲགས་ཀྱང་སྟོན་དུས་ཀྱི། ། འབྲས་བཟང་འཕོ་བའི་ཁུར་ཆེན་ལེགས་བཟུང་བ། ། དུས་ཀྱི་སྲིན་པོར་ཟློག་ཐབས་
དཀའབའི་བརྡ། ། དེ་ལྟ་ན་ཡང་རང་ལ་རྩེ་གཅིག་ཏུ། ། གུས་རྣམས་འདི་དང་ཕྱི་མར་བདེ་བའི་ཕྱིར། ། མ་
འོངས་སངས་རྒྱས་ལྔ་བའི་སྣང་བརྙན་ཁང་། ། བསྐྲུན་པའི་བཀོད་ཁྱབ་འགྱུར་བ་མེད་པར་སྩལ། ། གཞན་ཡང་

• 25 •
རྟོགས་བརྗོད་དད་ལྡན་སྙིང་གི་གདུང་སེལ།
ཐུགས་བསྐྱེད་སྤྲིན་སྔོན་ལས་འོངས་པའི། ། ལེགས་མཛད་ཆར་གྱིས་བསྐྱང་བྱ་མཐའ་དག་ལ། ། ཕན་བདེའི་ལོ་
ཏོག་གཡུར་དུ་ཟ་བ་ཡིས། ། དགའ་སྟོན་ཉམས་པ་མེད་པར་བསྒྲུབས་པའི་མཐར། ། ཟུང་འཇུག་རྡོ་རྗེའི་སྐུ་མཆོག་
ཆུ་ཡི་གཏེར། ། སྐྱེ་འཆི་རླུང་གིས་བསྒུལ་བསྐྱོད་མི་མངའ་ཡང་། ། ཚུར་མཐོང་སྣང་ངོར་བསྟན་པའི་སྐུའི་ཉི་
མ། ། དག་པ་གཉིས་ལྡན་ཆུ་ལྷའི་ཕག་ཏུ་ཡིབ། ། ཀྱེ་མ་བདག་གི་ཡབ་གཅིག་མཁྱེན་པའི་གཏེར། ། གློ་བུར་མི་
རྟག་སྒྱུ་མའི་ཚུལ་ལ་བརྟེན། ། སྲིད་ཞིའི་གདུང་བ་འཕྲོག་པའི་ཞལ་བཟང་ཟླ་། ། གསལ་བར་མཐོང་བའི་སྐལ་བ་
ཡུད་ཀྱིས་ནུབ། ། འདིར་སྣང་སྲིན་མོའི་བསླུ་བྲིད་ལ་ཞེན་པའི། ། འགྲོ་བ་ཕ་མར་གྱུར་བའི་དོན་མཐུན་ཚོགས། །
སྒྲོལ་མཛད་བཤེས་གཉེན་སྤྲིན་གྱི་ཤུགས་འཆང་རྟ། ། དོ་ནུབ་སྟོར་བས་གདུང་བ་འདི་བཟོད་དམ། ། བསྟན་
འགྲོའི་དཔྱིད་དཔལ་ལང་ཚོ་དར་བ་མོ། ། མགྲོན་ཏུ་འགུགས་པའི་ལེགས་བཤད་བདུད་རྩི་ཡི། ། གྲུ་ཆར་རྒྱུན་དུ་
འབེབས་མཁས་དགེ་བའི་བཤེས། ། ད་ནི་ཆུ་བུར་མིག་གི་ཡུལ་ལས་འདས། ། ཀྱེ་མ་ཀྱེ་ཧུད་བླ་མ་རིན་པོ་ཆེ། །
དག་པའི་ཞིང་ཁམས་གང་ན་བཞུགས་གྱུར་ཀྱང་། ། བདག་སོགས་སྲིད་ཞིའི་འཇིགས་ལས་རབ་སྒྲོལ་ལ། ། སྟོབས་
བཅུ་མངའ་བའི་གོ་འཕང་སྩལ་དུ་གསོལ། ། ཅེས་གཞུང་བརྒྱ་སྨྲ་བའི་དབང་བོ་བཀའ་དྲིན་མཉམ་མེད ༧ རྗེ་
བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་དད་ལྡན་སྙིང་གི་གདུང་སེལ་ཞེས་བྱ་བ་ལས། མཛད་
པའི་ཐ་མ་ཇི་ལྟར་བསྟན་པའི་སརྒ་སྟེ་དྲུག་པའོ།།
བདག་ཉིད་ཆེན་པོ་འདིའི་རྣམ་དཀར་མཛད་འཕྲིན་གྱི་མཐའ་ནི། དེ་བཞིན་འཁོར་བ་ཇི་སྲིད་འདིའི། །
ལས་ནི་རྒྱུན་མི་འཆད་པར་འདོད། ། ཅེས་གསུངས་པ་ལྟར། འཁོར་བ་ཇི་སྲིད་གནས་པ་དེ་སྲིད་དུ་ལྷུན་གྱིས་གྲུབ་
ཅིང་རྒྱུན་མི་འཆད་པའི་ཚུལ་དམ་པ་ནང་ཕན་ཚུན་ཁོ་ནས་སྤྱོད་ཡུལ་དུ་ངེས་མོད། འོན་ཀྱང་སྐུ་ཚེ་འདའ་ཁའི་ཞལ་
ཆེམས་ལྟར་བྱམས་ཁང་རྟེན་དང་བརྟེན་པ་རྣམས་བཞེངས་ཏེ་ལེགས་པར་གྲུབ་ཚུལ་ནི། རྗེ་འདི་ཉིད་ཀྱིས། ཁ་
མགོ་བར་བསྐོས་འདུག་པ་དེ་དག་གི་སྟེང་དུ། རྒྱལ་ཚབ་རིན་པོ་ཆེ་དང་། རྒན་མང་གིས་དུས་བབས་ཀྱི་དགེ་བསྐོས་
དང་། ཕྱག་མཛོད་བསྟན་པ་གཉིས་བསྣན་ཞིང་། ཁྱད་པར་དུ་བརྩེ་ཆེན་ཐུགས་རྗེའི་རང་གཟུགས་རྗེ་འཇམ་
དབྱངས་དཔལ་ལྡན་རིན་པོ་ཆེ་དེ་དག་གི་གཙོ་བོར་བཞུགས་ཏེ་ཐུགས་ཁུར་ཆེས་བཞེས་དང་། དངོས་རྫས་གང་
མཁོ་སྩལ་བའི་ངོས། དེའི་ཕྱི་ལོ་ཆུ་ཁྱིའི་ལོར་ལས་མགོ་བཟུང་སྟེ་ཆུ་མོ་ཕག་གི་ལོར་མཇུག་རྫོགས་པར་གྲུབ་པོ། ། དེ་
ཡང་ལྷ་ཁང་གྱན་དགུ་མ་ཉིས་ཐོག་སྤེན་པད་ཉིས་རིམ་ལ་ཕྱོགས་བཞིའི་རྩིག་རྨང་ཁོར་ཡུག་ཏུ་རྡོ་བཟོས་མ་བསྒྲིགས་
ཤིང༌། གྱོ་མོག་སོགས་ཀྱང་བརྩིགས་ལེགས་པ་། ཕྱི་ནང་ཀུན་ཤིང་བརྐོས་བཀོད་མཛེས་ཀྱིས་སྤྲས་ཤིང་། མདུན་དུ་
ཕྱི་ར་དང་འབྲེལ་བའི་འཁྱམས་རའི་ངོས་གསུམ་གཡོགས་པ། ཤར་ལྟ་དང་ནུབ་ལྟར་ཁང་བུ་ཆུང་། དཀྱིལ་དུ་རྡོ་
བཅལ། གྱོ་མོག་གི་རྡོ་སྐས་དང་བཅས་པ། ལྷ་ཁང་ནང་གི་དབུས་ཀྱི་ཕུར་བྱམས་ཆེན་ཉིས་ཐོག་གི་སྐུ་ཚད་ཅན།

• 26 •
 རྟོགས་བརྗོད་དད་ལྡན་སྙིང་གི་གདུང་སེལ།
- --- - -- - - མ- -- --- - -་་་་་- - - ---- ---
གཡས་སུ་སྨད་ནས་དྲངས་པའི་བྱམས་སྐུ་ལི་མ་ཐོག་ཚད་དང་། གཡོན་དུ་འཇམ་དབྱངས་ཀུན་གཟིགས་དེ་མཚུངས་
ལ་བཟང་པོའི་བཞུགས་སྟངས་ཅན། གཙོ་སྐུ་གསུམ་ལ་ཁྲི་དྲུག་འགྱོགས་དང་། བྱམས་ཆེན་གྱི་གཡས་གཡོན་དུ་
ཀུན་ར་ཆུང་ངུར་བཀའ་འགྱུར་རོ་ཅོག་གི་པོ་ཏི། བྱམས་སྐུ་ལི་མའི་གཡས་གཡོན་གྱི་སྟེང་འོག་ཏུ་རིམ་བཞིན་ཇོ་སྐུ།
སྒྲོལ་སྐུ་ལི་མ། རིགས་ལྡན་དྲག་པོ། ཚེ་ལྷ་རྣམ་གསུམ་ལི་མ་རྣམས་ཁྲུ་ཚད་རེ། སྟེང་གི་འཕྲེད་ལ་སྨན་བླ་མཆེད་
བརྒྱད་ཀྱི་སྐུ་ལི་མ་མཐོ་གང་གི་ལྷག་ཅན། འཇམ་དབྱངས་ཀུན་གཟིགས་ཀྱི་གཡས་གཡོན་དུ་འཇམ་དབྱངས་རིགས་
ལྔ་དང་། བརྟན་པའི་འཁོར་ལོ་སྟེ་སྐུ་ཁྲུ་ཚད་མ་དྲུག་དང་། སྟེང་གི་འཕྲེད་ལ་ཇོ་བོ་ཨ་ཏི་ཤ། དུས་འཁོར།
གསང་འདུས། འཇིགས་བྱེད། བདེ་མཆོག ཀྱེ་རྡོར། རྗེ་རིན་པོ་ཆེ་སྟེ་སྐུ་བདུན་བཞུགས། བྱམས་ཆེན་མ་
གཏོགས་ཐམས་ཅད་ཁང་བཟང་མཛེས་པར་བཞུགས་པའི་མདུན་ངོས་སུ་ཤེལ་སྒོ་སྤྲད་པས་སྐུ་ཡོངས་རྫོགས་གསལ་
བར་མཐོང་བ། གཡས་གཡོན་གྱི་གོང་བ་དང་། གཙོ་སྐུ་གཉིས་ཀྱི་སྒོ་མཐར་སྤྲིན་རིས་ལ་བཀྲ་ཤིས་རྟགས་བརྒྱད་
དང་། འབྲུག་སོགས་བརྐོས་ལེགས་ཀྱིས་བརྒྱན་པ། ཤར་ནུབ་ཀྱི་ངོས་ནས་རིམ་པར་གྲལ་བསྒྲིགས་ཀྱི་ཚུལ་དུ་ཉེ་
སྲས་བརྒྱད་བཞེངས་སྐུ། མགོན་པོ། ཆོས་རྒྱལ། ལྷ་མོ། རྣམ་སྲས་རྣམས་མིའི་ཚད་ཅན་རྒྱབ་ཡོལ་དང་བཅས་པ།
དེ་དག་ལས་གསེར་ཚོས་མེད་པ་མཐའ་དག་ལ་གསེར་བཏུལ་མ་ཕུལ་ཞིང་། གཡུ་བྱུར་སོགས་རིན་པོ་ཆེ་འགང་ཆེ་བ་
ཚད་མེད་པས་ཕྲ་རྒྱན་བསྟར་བ། ཐོག་སོར་གྱན་ཐང་བརྒྱད་ལས། ལྷོ་ལྟའི་གཡས་གཡོན་དུ་ལམ་རིམ་ཚོགས་ཞིང་
དང་། རི་བོ་གྲུ་འཛིན་གྱི་ཞིང་བཀོད། ཤར་ལྟར་དགའ་ལྡན་ལྷ་བརྒྱ་མ་དང་། འོད་དཔག་མེད་ཀྱི་ཞིང་བཀོད།
ནུབ་ལྟར་བྲིས་སྐུ་མཐོང་བ་དོན་ལྡན་དང་། གཡུ་ལོ་བཀོད་པའི་ཞིང་བཀོད། ཤར་ནུབ་གཉིས་ཀའི་མཐར་སངས་
རྒྱས་སྟོང་སྐུ་ལ་གྱན་ཐང་གཉིས་བྱས་པའི་རེ་རེའོ། ། སྒོའི་ནང་གཡས་སུ་ཀུན་རིག་གི་ལྷ་སོ་བདུན་དང་། གཡོན་དུ་
ལྟུང་བཤགས་དང་གནས་བརྟན་བཅུ་དྲུག་གི་ལྷ་གྲངས་ཏེ་གྱན་ཐང་གཉིས། སྒོའི་ཕྱི་རོལ་གྱི་གཡས་གཡོན་དུ་སྤྱན་
ཐང་རེ་རེར་རྒྱལ་ཆེན་གཉིས་རེ་བཀོད། ཕྱི་རྭའི་ནང་དུ་བསྐོར་ལམ་ཕྱེ་ཞིང་ཐོག་ཁར་མི་ཚད་ལས་ལྷག་པའི་རྒྱལ་
མཚན་བཟོ་དབྱིབས་ཤིན་ཏུ་ལེགས་པས་མཚན་པ་སོགས་ཕྱོགས་གང་ནའང་ལྷ་ཁང་ཆུང་ངུ་གཅིག་ལ་འདི་ལས་ལྷག་
པ་མེད་པ་ལྟ་བུ་ཞིག་གྲུབ། གཞན་ཡང་བཟོ་བཀོད་དང་རྒྱུ་སོང་སོགས་ལེགས་པའི་ཚད་དུ་ཐེངས་པའི་མཆོད་རྫས།
ཞལ་ཐང་། མཆོད་ཆ་སོགས་འཛོམ་ཆེ་ཞིང་རྟེན་རྣམས་ཀྱི་དྲུང་དུ། དཀོན་གཉེར་གཉིས་ཀྱིས་ཏིང་ཕོར་བརྒྱ་ཕྲག་
དུ་མས་མཆོད་འབུལ་དང་། མར་དཀར་གྱི་ཚེ་འབར་སོགས་ཇི་སྲིད་བསྟན་པ་ནམ་གནས་ཀྱི་བར་དུ་རྒྱུན་མི་འཆད་
པར་བ།ནས་པ་འདི་ཀོ་ལགས་སོ། ། སྨྲས་པ། ཀུན་མཁྱེན་ཡེ་ཤེས་རིན་ཆེན་འབྱུང་བའི་གནས། བགྲོད་བྱེད་ཕ་
རོལ་ཕྱིན་བཅུའི་གྲུ་གཟིངས་ལ། ། བརྟེན་ནས་ཡང་དག་ནོར་ལ་དབང་འབྱོར་པ། ། དོན་ཀུན་གྲུབ་པའི་དེད་
དཔོན་རྣམས་ཀྱི་ལུགས། ། མགོན་འདིའི་མཛད་བཟང་མི་ཟད་རྒྱན་གྱི་མཐའ། ། རྒྱལ་སྲས་ཉན་རང་ཚོགས་ཀྱི་

• 27 •
རྟོགས་བརྗོད་དད་ལྡན་སྙིང་གི་གདུང་སེལ།
མས- - - -་མ - --- - -- -
ཡུལ་མིན་ན། ། ཚུར་མཐོང་བློ་ཡིས་ཇི་བཞིན་གཞལ་འདོད་པ། ། བྱི་བའི་ཚོགས་ཀྱིས་རི་རབ་འདེགས་པ་
བཞིན། ། འོན་ཀྱང་སྡུག་བསྔལ་ཚ་བས་གདུང་བ་རྣམས། ། མ་འོངས་བྱམས་པའི་ཆོས་ཀྱི་གྲིབ་བསིལ་ལ། །
འགོད་བཞེད་ཐུགས་རྗེའི་ཆུ་འཛིན་དཀྲིགས་པ་ལས། ། ཞལ་ཆེམས་དབྱར་གྱི་རྔ་གསང་བཞད་པ་ལྟར། ། དད་
དང་དམ་ཚིག་གཙང་བའི་འདུས་ཚོགས་དང༌། ། ཁྱད་པར་བླ་མའི་བཀའ་ལུང་ནོར་བུའི་ཕྲེང་། ། མགུལ་བར་
བཞེས་ལ་བསྙེངས་པ་གཏན་སྤངས་པའི། ། འཇམ་དབྱངས་མཚན་ཅན་སོགས་ཀྱིས་ལེགས་བསྒྲུབ་མཐུས། ། སྲ་
བརྟན་འཁྲེགས་པའི་གཞི་ལ་རབ་གནས་པའི། ། ཡིད་འཕྲོག་གན་ལ་ཡི་ཕྱི་ནང་ཀུན། ། རྣམ་བཀྲའི་ཚོན་དང་
གསེར་འོད་འཁྱུག་པའི་གཟིས། ། ཉིན་བྱེད་འོད་ཀྱི་ཁེངས་པ་ཐུང་ངུར་བྱས། ། ནང་དུ་མི་ཕམ་མགོན་པོའི་སྣང་
བརྙན་མཆོག ། གཙོ་བོར་བཞུགས་པའི་སྐུ་གསུང་ཐུགས་ཀྱི་རྟེན། ། སྣ་ཚོགས་རིན་ཆེན་ལས་གྲུབ་མཛེས་སྡུག་
གིས། སྐལ་བཟང་མིག་ལ་བདུད་རྩིའི་ཆར་ཆེན་འབེབས། ། དད་བརྩོན་བློ་གྲོས་ལས་བྱུང་མཆོད་པའི་རྫས། །
ཚར་དུ་དངར་བ་སྤྱི་དང་བྱེ་བྲག་ཏུ། ། ཉིན་མཚན་གཉིས་ཀར་མུན་པའི་དཔུང་ཚོགས་ཀུན། ། འཇོམས་བྱེད་སྒྲོན་
མེའི་མཆོད་སྤྲིན་ཉམས་མི་མངའ། ། དེ་ལྟའི་བསོད་ནམས་གངྒཱའི་རྒྱུན་བཟང་པོ། ། རྒྱལ་བསྟན་ཉི་ཟླའི་བགྲོད་པ་
མ་རྫོགས་བར། ། ཕན་བདེ་གསེར་གྱི་བྱེ་མ་འགྲེམ་བཞིན་དུ། ། སྐུ་བཞིའི་རྒྱ་མཚོར་འཇུག་པ་འདི་ཀོ་རྨད། །
ཅེས་གཞུང་བརྒྱ་སྨྲ་བའི་དབང་པོ་བཀའ་དྲིན་མཉམ་མེད ༧ རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་
པ་བརྗོད་པ་དད་ལྡན་སྙིང་གི་གདུང་སེལ་ཞེས་བྱ་བ་ལས། ཞལ་ཆེམས་ཀྱི་མཐའ་ལེགས་པར་གྲུབ་པའི་སརྒ་སྟེ་
བདུན་པའོ། །
འདིར་ཡང་སླར་སྨྲས་པ། སྒྲིབ་གཉིས་མུན་སྟུག་སེལ་ལ་དབང་འབྱོར་ཟག་མེད་ཡེ་ཤེས་ཆ་ཀུན་རྫོགས། །
ཚོགས་གཉིས་རྒྱ་མཚོ་སྤེལ་ལ་དབང་འབྱོར་གསུང་དབྱངས་འོད་དཀར་ཕྱོགས་བཅུར་འཕྲོ། ། དོན་གཉིས་མཐའ་
དག་སྒྲུབ་ལ་དབང་འབྱོར་མཚན་དཔེ་རི་དྭགས་མཚན་མས་མཛེས། ། སྐུ་གཉིས་ཡོན་ཏན་ཀུན་ལ་དབང་འབྱོར་སྨྲ་
བའི་ཟླ་བར་སླར་ཡང་འདུད། ། མགོན་འདིའི་ལུང་དང་རྟོགས་པའི་ཡོན་ཏན་རབ་ཏུ་བརྗོད་པའི་རྗོད་བྱེད་ངག།
དད་ལྡན་སྐྱེ་བོ་ཡོངས་ཀྱི་སྙིང་གི་གདུང་བ་མ་ལུས་སེལ་བའི་སྨན། ། གང་ཉིད་བསྡེབས་པ་དོན་དང་ལྡན་ཏེ་དམ་
པའི་ཡོན་ཏན་རྗེས་དྲན་དང་། ། ཐོས་བསམ་སྒོམ་ལ་རིམ་གྱིས་འཇུག་པའི་ཚུལ་ལུགས་གསལ་བར་བྱེད་པའང་
ཡིན། ། ཐེག་མཆོག་རིགས་ཀྱི་ནུས་པ་མི་དམན་ལེགས་ཉེས་འབྱེད་པའི་བློ་ལྡན་ཞིང་། ། ཕྱོགས་ལྷུང་གདོན་གྱི་ཁ་
སྒོ་ལས་འདས་དུས་གསུམ་རྒྱལ་བའི་གཞུང་ལམ་ཆེར། ། འཇུག་འདོད་བློ་ཡི་སྤྲོ་བ་རབ་རྒྱས་སྐལ་བཟང་སྐྱེ་བོས་འདི་
མཐོང་ན། ། བུང་བས་པད་མཚོ་མཐོང་བ་ཇི་བཞིན་དགྱེས་པའི་འཛུམ་དཀར་སྤྲོ་བར་ངེས། ། སྨྱོ་སྤྱོད་གྲུབ་རྫུའི་བ་
གམ་རྩེར། ། གནས་པའི་ལྷ་མཐོང་འདྲེ་མཐོང་དང་། ། ཐོས་ཉུང་མུ་ཅོར་སྨྲ་བ་ཡི། ། སྟོང་སྐད་ལ་ནི་སུ་ཞིག་

• 28 •
 རྟོགས་བརྗོད་དད་ལྡན་སྙིང་གི་གདུང་སེལ།
འཇིགས། ། འོན་ཀྱང་བདག་བློ་རྨོངས་པའི་གཞན་དབང་གྱུར། ། བཅུ་ཕྲག་རིག་པའི་གནས་ལ་སྦྱངས་པ་
དམན། ། ཉམས་རྟོགས་ནོར་གྱིས་དབུལ་ཕྱིར་ཉེས་པའི་ཚོགས། ། གང་མཆིས་བླ་མ་ལྷ་ལ་སྙིང་ནས་འཆགས། །
འདིར་འབད་དགེ་བའི་ཚོགས་ཟུང་བསོད་ནམས་མ་སྨད་ལྷ་ཡི་རྫིང་རིང་པོར། ། མི་འཇིགས་སྟོབས་བཅུའི་ཡོན་
ཏན་རབ་རྫོགས་ཉི་ཟླའི་བགྲོད་པ་མི་ཟད་ཅིང་། ། ལྷུན་གྲུབ་འཕྲིན་ལས་རྒྱུན་མི་འཆད་པའི་འོད་ཟེར་རྩེ་དགའ་
རྒོད་པ་ཡིས། ། མཁའ་ཁྱབ་འགྲོ་བའི་རྒྱུད་མུན་མཐའ་དག་སེལ་བའི་ཆོ་ག་མྱུར་རྫོགས་ཤོག ། བདག་ཀྱང་དེང་
ནས་སྐྱེ་བའི་ཕྲེང་བ་རུ། ། རྗེ་བཙུན་བླ་མས་འབྲལ་མེད་རྗེས་བཟུང་སྟེ། ། ཟབ་རྒྱས་ལམ་གྱི་བགྲོད་པ་མ་ལུས་
པ། ། མྱུར་དུ་རྫོགས་པའི་སྐལ་བར་ལྡན་བྱིན་རློབས། ། འཁྲུལ་མེད་ངེས་འབྱུང་བསམ་པའི་གནམ་རུ་ལ། ། ཡང་
དག་ལྟ་བའི་སྒྲོ་ལྡན་རབ་སྦྱར་ནས། ། བྱང་སེམས་སོར་རྩེར་དྲངས་པའི་འཕྲུལ་འདེགས་ཀྱིས། ། སྲིད་ཞིའི་གཡུལ་
ངོ་ཐམས་ཅད་བཟློག་གྱུར་ཅིག ། ཕུན་ཚོགས་ཀུན་འབྱུང་འཇམ་མགོན་བླ་མའི་བསྟན་པ་ཉི་ལྟར་རབ་གསལ་
ཞིང་། ། བཤད་དང་སྒྲུབ་པའི་བྱ་བ་མཐའ་དག་ཡར་ངོའི་ཟླ་བ་བཞིན་དུ་འཕེལ། ། ཆོས་བཞིན་སྤྱོད་པའི་རྒྱལ་
ཁམས་ཀུན་ལ་དགེ་མཚན་ཆར་ལྟར་འབེབས་པ་ཡིས། ། མཉམ་མེད་རྫོགས་ལྡན་གསར་བའི་དུས་བཞིན་ཆོས་
འབྱོར་བདེ་བས་ཁྱབ་གྱུར་ཅིག ། ཅེས་བདག་ཅག་གི་དཔལ་ལྡན་བླ་མ་དམ་པ། རང་གཞན་གྱི་གྲུབ་མཐའ་རྒྱ་མཚོ་
ལྟ་བུའི་ཕ་རོལ་ཏུ་སོན་ཞིང་འཆད་རྩོད་རྩོམ་གསུམ་ལ་འཇིགས་པ་མེད་པའི་ཁྱུ་མཆོག་རླབས་པོ་ཆེའི་གནས་ཐོབ་པ།
ཡོངས་ཀྱི་བཤེས་གཉེན་ཆེན་པོ ༧ རྗེ་བཙུན་ཡེ་ཤེས་རྒྱ་མཚོ་དཔལ་བཟང་པོའི་རྟོགས་པ་བརྗོད་པ་དད་ལྡན་སྙིང་
གི་གདུང་སེལ་ཞེས་བྱ་བ་འདི་ནི། གཞུང་བརྒྱ་སྨྲ་བའི་དབང་པོ་བན་གྲོ་ཐུབ་བསྟན་རིག་གྲོལ། བྱ་མདོ་ཚུལ་ཁྲིམས་རྒྱ་
མཚོ། ཤེས་བཞིན་དགེ་འདུན་བསྟན་རྒྱས་སོགས་མགོན་པོ་གང་གི་དངོས་སློབ་ནང་མ་འགའ་ཞིག་གིས་ནན་ཆེར་
བསྐུལ་ཞིང་། རང་ཉིད་ཀྱང་ཚེ་རབས་ཀྱི་ཕྲེང་བར་རྗེས་སུ་འཛིན་པའི་རྟེན་འབྲེལ་བསྒྲིག་ཕྱིར། དམ་པ་ཉིད་ཀྱི་
བཀའི་ཡང་བྲན་བཙུན་གཟུགས་འཕྲིན་ལས་རྒྱ་མཚོའམ། མིང་གཞན་ཚངས་སྲས་བཞད་པའི་བློ་གྲོས་ཀྱིས། མིག་
དམར་ཞེས་པ་ཤིང་ཕོ་བྱི་བའི་ལོར། དཔལ་མི་འགྱུར་དྷཱི ཚ་བཀྲ་ཤིས་ཆོས་སྡིངས་ཀྱི་རང་ཤག་ཡོན་ཏན་འཕེལ་རྒྱས་
གླིང་དུ་སྦྱར་བ་དགེ་ལེགས་འཕེལ།
ཨོཾ་སྭཱ་སྟི།
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །
སརྦ་མངྒ་ལཾ། །

གཏན་ཚིགས་རིག་པའི་དོགས་དཔྱོད། • 29 •
༄༅། ། གཏན་ཚིགས་རིག་པའི་དཀའ་གནད་འགའ་ཞིག་ལ་
དོགས་དཔྱོད་ཀྱི་ཚུལ་མདོར་བསྡུས་པ་
མཁས་པའི་ཡིད་འཕྲོག་ཅེས་
བྱ་བ་བཞུགས་སོ། །
༄༅། ། རབ་འབྱམས་རྒྱལ་དང་རྒྱལ་སྲས་རྣམས་ཀྱི་མཁྱེན་བརྩེ་འཕྲིན་ལས་གཅིག་བསྡུས་ནས། ། ངུར་སྨྲིག་
འཛིན་པའི་ཟློས་གར་ལྷུར་མཛད་འགྲོ་བ་ཡོངས་ཀྱི་སྐྱབས་གཅིག་པུ། ། གསང་བ་གསུམ་གྱི་མཛད་བཟང་དེ་བཞིན་
འདོད་དགུའི་དཔལ་འབྱོར་ཐམས་ཅད་ཀྱང་། ། འབད་མེད་རྩོལ་མཛད་ཡབ་རྗེ་དམ་པའི་ཞབས་ཀྱི་པདྨོར་ཕྱག་
བགྱིད་དོ། ། ཐ་སྙད་རིག་གནས་ཀུན་གྱི་གཞིར་གྱུར་གཏན་ཚིགས་རིག་པའི་ཟབ་ཕྲའི་གནད། ། སྔོན་བྱོན་དམ་པ་
རྣམས་ལའང་ཤིན་ཏུ་དཀའ་བའི་གནས་སུ་གྱུར་ལགས་ན། ། བདག་འདྲའི་ཐོས་པ་དམན་ལ་སྐྱེས་སྦྱངས་བློ་ཡི་རྩལ་
དང་མི་ལྡན་པས། ། ཚུལ་འདི་འགྲེལ་བར་འགྱུར་བ་ལྟ་ཅི་ལེགས་པར་སློབ་པའང་ག་ལ་ནུས། ། འོན་ཀྱང་མཚན་
ལྡན་དགེ་བའི་བཤེས་གཉེན་གྱི། ། ཞལ་ལས་འོངས་པའི་ལེགས་བཤད་ཕྲ་མོ་རྣམས། ། བདག་དང་སྐལ་བ་མཉམ་
པ་གཞན་དག་ལའང༌། ། ཕན་དུ་རེ་ནས་ཅུང་ཟད་བྲི་བར་བྱ། ། དེ་ལ་འདིར་གཏན་ཚིགས་རིག་པའི་དཀའ་བའི་
གནས་རྣམས་དོགས་དཔྱོད་ཀྱི་ཚུལ་དུ་ཅུང་ཟད་བཀོད་པར་བྱ་བ་ལ། ནང་རིག་པའི་བསྟན་བཅོས་དང་། གཏན་
ཚིགས་རིག་པའི་བསྟན་བཅོས་གཉིས་ལ་མུ་བཞི་ཡོད་དེ། ནང་རིག་པའི་བསྟན་བཅོས་ཁོ་ན་ཡིན་པ་ནི། འདུལ་
བའི་མདོ་ལྟ་བུ། གཏན་ཚིགས་རིག་པའི་བསྟན་བཅོས་ཁོ་ན་ཡིན་པ་ནི། རྟགས་དང་དཔེ་དང་རྒོལ་ཕྱི་རྒོལ་རྩོད་
པའི་ཚུལ་སོགས་གཏན་ལ་དབབ་བྱའི་གཙོ་བོར་བྱས་ནས་བསྟན་པའི་ཕྱི་རོལ་པའི་བསྟན་བཅོས་ལྟ་བུ། གཉིས་ཀ་
ཡིན་པ་ནི། ཚད་མ་རྣམ་འགྲེལ་ལྟ་བུ། གཉིས་ཀ་མ་ཡིན་པ་ནི། བཟོ་དང་གསོ་བ་རིག་པའི་བསྟན་བཅོས་ལྟ་བུ་
རྣམས་སོ། ། ཁ་ཅིག་ན་རེ། རྣམ་འགྲེལ་རང་ལུགས་ཀྱི་ལྟ་བ་ངོ་བོ་ཉིད་མེད་པར་སྨྲ་བའི་ཚུལ་དང་མཐུན་ཟེར་བ་མི་
འཐད་པར་ཐལ། དེ་རྣམ་རིག་པའི་ལྟ་བ་ཙམ་གཙོ་བོར་སྟོན་པའི་བསྟན་བཅོས་ཡིན་པའི་ཕྱིར་ཏེ། ཊཱིཀ་ཆེན་
རིགས་པའི་རྒྱ་མཚོ་ལས། གང་དག་རྣམ་འགྲེལ་རང་ལུགས་ཀྱི་ལྟ་བ་ངོ་བོ་ཉིད་མེད་པར་སྨྲ་བའི་ཚུལ་དང་མཐུན་པ་

· 30 • 
གཏན་ཚིགས་རིག་པའི་དོགས་དཔྱོད།
ཡིན་ནོ་ཞེས་སྒྲོག་པ་དེ་དག་ནི། རང་ངོ་བོ་ཉིད་མེད་པར་སྨྲ་བའི་མིང་ཙམ་ལ་དགའ་བ་སྟོན་པར་བྱེད་ཅིང་། ཞེས་
སོགས་གསུངས་པའི་ཕྱིར་ཟེར། ཡང་གཞན་དག་ན་རེ། ཁ་ཅིག་གིས་འདོད་པ་ལྟར་འཐད་པར་ཐལ། རྣམ་
འགྲེལ་རང་ལུགས་ངོ་བོ་ཉིད་མེད་པར་སྨྲ་བའི་ལུགས་སུ་སློབ་དཔོན་ཞི་བ་འཚོ་དང། ཀ་མ་ལ་ཤི་ལས་ཀྱང་བཞེད་
པའི་ཕྱིར། དེར་ཐལ། ལེའུ་དང་པོའི་མཐའ་དཔྱོད་ལས། རང་ལུགས་ལ་བསྟན་བཅོས་འདིའི་གཞུང་ཡོངས་
རྫོགས་གྲུབ་མཐའ་གཅིག་ལ་བཀྲལ་མི་རུང་ཡང་དགོངས་པ་མཐར་ཐུག་བཀྲལ་ཚུལ་དུ་མ་ཡོད་དེ། རྒྱུན་མཁན་པོ་
ཤེར་འབྱུང་བློ་གྲོས་ཀྱིས་ངོ་བོ་ཉིད་མེད་པ་ཐལ་འགྱུར་བ་དང་། ཞི་བ་འཚོ་ཡབ་སྲས་དང་ཛེ་ཏཱ་རིས་ངོ་བོ་ཉིད་མེད་
པ་དབུ་མ་རང་རྒྱུད་པ་དང་། ལྷ་ཤཱཀ་གཉིས། ཆོས་མཆོག་དང་གསུམ་གྱིས་སེམས་ཙམ་དུ་བཀྲལ་བའི་ཕྱིར། ཞེས་
གསུངས་པའི་ཕྱིར་ཟེར་ན་དཔྱད་དགོས་སོ། ། ཡང་ཁ་ཅིག་ན་རེ། རྣམ་འགྲེལ་ལེའུ་བཞིའི་གོ་རིམ་ལ། རྒྱན་
མཁན་པོ་དང༌། དེའི་རྗེས་འབྲང་ཡ་མ་རི་གཉིས་ཀས་ཚད་མ་གྲུབ་པའི་ལེའུ་ལེའུ་དང་པོར་འདོད་པའི་ཕྱིར་ཏེ།
ཊཱིཀ་ཆེན་རིགས་པའི་རྒྱ་མཚོ་ལས། སློབ་དཔོན་རྒྱན་མཁན་པོའི་རྗེས་འབྲང་ཡ་མ་རི་ན་རེ། དང་པོར་གཏན་ལ་
དབབ་བྱའི་གཙོ་བོ་ཚད་མ་གྲུབ་པའི་ལེའུ་གསུངས་ཤིང་ཞེས་སོགས་དང་། ཡང་དེ་ཉིད་ལས་རྒྱན་མཛད་པའི་
བསམ་པ་ནི་སྔ་མ་ཉིད་ཡིན་ཏེ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། རྒྱུན་
མཁན་པོས་དེ་ལྟར་འདོད་ཅིང་། ཡ་མ་རིས་དེ་ལྟར་མི་འདོད་པའི་ཕྱིར། དེར་ཐལ། དང་པོ་གང་ཞིག ཕྱི་མ་
ཡིན་པའི་ཕྱིར། རྟགས་དང་པོ་གྲུབ་སྟེ། རིགས་རྒྱན་ལས། གཉིས་པ་ནི། སློབ་དཔོན་རྒྱལ་བ་ཅན་ན་རེ། སྤྱིའི་
མཚན་ཉིད་མ་བསྟན་པར་ཁྱད་པར་གྱི་མཚན་ཉིད་མི་རྟོགས་པས། ཚད་མ་སྤྱིའི་མཚན་ཉིད་བརྗོད་པའི་ཕྱིར་དུ།
ཚད་མ་གྲུབ་པའི་ལེའུ་དང་པོར་བསྟན། ཞེས་སོགས་གསུངས་པའི་ཕྱིར་དང༌། གཉིས་པ་གྲུབ་སྟེ། དེ་ཉིད་ལས།
དེ་ལ་སློབ་དཔོན་ཡ་མ་རི་ན་རེ། དེ་ནི་མི་འཐད་དེ། རྩ་བའི་པོ་ཏིར་རང་དོན་དང་པོར་བསྟན་པའི་ཕྱིར་རོ། ། དེ་
ཚད་མར་མི་བྱེད་ན། ཚད་མའི་མཚན་ཉིད་ལ་སོགས་པ་ལ་ཡང་སློབ་དཔོན་གྱི་ཡིན་པར་ཡིད་ཆེས་པ་མེད་དོ། །
ཞེས་གསུངས་པའི་ཕྱིར་ཟེར། ལ་ལ་ན་རེ། རྒྱན་མཁན་པོ་རང་གི་ལུགས་ལ་ཚད་མ་གྲུབ་པའི་ལེའུ་དེ། ལེའུ་དང་
པོ་མ་ཡིན་པར་ཐལ། རང་དོན་ལེའུ་ལེའུ་དང་པོར་འདོད་པའི་ཕྱིར་ཏེ། རིགས་རྒྱན་ལས། འོ་ན་རྒྱན་རང་གི་
ལུགས་གང་ཡིན་ཞེ་ན། འདི་ལ་ཁ་ཅིག ཚད་མ་གྲུབ་པ་ལེའུ་དང་པོ་ཡིན་ཏེ། རྒྱན་གྱི་འགྲེལ་བར་ཚད་མ་གྲུབ་པ་
ལ་ལེའུ་དང་པོ་ཞེས་བྱུང་བའི་ཕྱིར། དེ་ནི་རང་གི་འགྲེལ་བ་ལ་ལྟོས་པ་ཡིན་ནོ་ཞེ་ན། མ་ཡིན་ཏེ་དེ་ལྟ་ན་གཞན་དོན་
ལེའུ་ལ་ལེའུ་གསུམ་པ་ཞེས་འབྱུང་རིགས་པ་ལ། ལེའུ་བཞི་བ་ཞེས་བྱུང་བའི་ཕྱིར། རྟོག་པའི་དྲ་བ་རྣམ་བསལ་
ཅིང་ཞེས་སོགས་ནི་རང་འགྲེལ་གྱི་མཆོད་བརྗོད་ཡིན་ནོ། ། ཞེས་ཟེར་རོ། ། ཞེས་གསུངས་པའི་ཕྱིར་ཏེ་དེའང་
དཔྱད་པར་བྱ་བའི་གནས་སོ། ། ཡང་ཁ་ཅིག་ན་རེ། ཕྱོགས་ཆོས་དེ་ཆས་ཁྱབ་པ་ཡི། ། ཞེས་སོགས་མདོར་བསྟན་

• 31 •
གཏན་ཚིགས་རིག་པའི་དོགས་དཔྱོད། 
སམ
གྱི་ཚིགས་བཅད་གཅིག་གི་རྐང་པ་ཕྱི་མ་གསུམ་ལ་རྒྱས་བཤད་ཡོད་ཀྱང་། རྐང་པ་དང་པོ་ལ་རྒྱས་བཤད་མེད་པའི་
ཕྱིར་ཏེ། རྒྱུ་ལ་རང་བཞིན་ཇི་སྙེད་ཅིག ། ཅེས་སོགས་ཀྱིས། གཏན་ཚིགས་དེ་ནི་རྣམ་གསུམ། ཞེས་པ་རྒྱས་པར་
འཆད། རྒྱུ་ཚོགས་པ་ལས་འབྲས་སྐྱེ་བར། ། ཞེས་སོགས་ཀྱིས། ཉིད་ཅེས་པའི་ངེས་བཟུང་གི་ཚིག་ལ་རྩོད་པ་སྤོང་
བར་བྱེད་པ་ཡིན་ལ། རྒྱུ་མ་ཚོགས་པས་འབྲས་བུ་ནི། ། ཞེས་སོགས་ཀྱིས། གཏན་ཚིགས་ལྟར་སྣང་དེ་ལས་
གཞན། ། ཞེས་པ་རྒྱས་པར་བཤད་ཅིང་། གཏན་ཚིགས་ཀྱི་ནི་ཚུལ་གསུམ་ལའང་། ། ཞེས་པ་ནས། མི་དམིགས་
པ་ནི་མ་གྲུབ་པོ། ། ཞེས་པའི་བར་གྱིས། མེད་ན་མི་འབྱུང་ངེས་ཕྱིར་རོ། ། ཞེས་པ་རྒྱས་པར་འཆད་པ་གང་ཞིག
ཚིག་རྐང་དང་པོ་ལ་རྒྱས་བཤད་མེད་པའི་ཕྱིར། དང་པོ་གྲུབ་སྟེ། དེ་ལྟར་དུ་ཊཱིཀ་ཆེན་རིགས་པའི་རྒྱ་མཚོ་ལས་
གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། འོ་ན། རྐང་པ་དང་པོ་ལ་རྒྱས་བཤད་མི་བྱེད་པ་ཅི་ཞེ་ན།
ཞེས་སོགས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། རྐང་པ་དང་པོ་ལ་ཡང་རྒྱས་
བཤད་ཡོད་པའི་ཕྱིར་ཏེ། ཐར་ལམ་གསལ་བྱེད་ལས། རྐང་པ་དང་པོ་ནི་གཞུང་ལྷག་མ་ཀུན་གྱིས་རྒྱས་པར་འཆད་
ལ། རྐང་པ་གཉིས་པ་ནི་རྒྱུ་ལ་ཞེས་པ་ནས་དེ་ནི་འབྲས་བུའི་རྟགས་ལས་སྐྱེས་ཞེས་པའི་བར་དང་། བཞི་བ་ནི། དེ་
ནས་ཤོ་ལོ་ཀ་བཞི་དང་། གསུམ་པ་དེ་མན་ཆད་ཀྱིས་འཆད་དོ། ། ཞེས་གསུངས་པའི་ཕྱིར། འདིར་གཏན་ཚིགས་
ལྟར་སྣང་དེ་ལས་གཞན། ། ཞེས་པའི་དོན་བཤད་ཚུལ་གསུམ་སྟེ། འདི་ལྟར་རྟགས་ཆོས་མེད་ན་མི་འབྱུང་བའི་
འབྲེལ་བ་གྲུབ་པ་དེ་ལས་གཞན་མ་གྲུབ་པ་རྣམས་ནི་གཏན་ཚིགས་ལྟར་སྣང་བ་ཡིན་ནོ། ། ཞེས་པ་དང་། ཚུལ་
གསུམ་ཚང་བ་དེ་ལས་གཞན་མ་ཚང་བ་རྣམས་ནི་གཏན་ཚིགས་ལྟར་སྣང་བ་ཡིན་ནོ། ། ཞེས་པ་དང་། འབྲས་རང་
མ་དམིགས་པ་གསུམ་པོ་དེ་ལས་གཞན་དེ་གསུམ་གང་ཡང་མ་ཡིན་པའི་གཏན་ཚིགས་དག་ནི་གཏན་ཚིགས་ལྟར་སྣང་
བ་ཡིན་ནོ་ཞེས་པ་རྣམས་སོ། ། གསུམ་པོ་དེ་ལས་གང་འཐད་ཅེ་ན། ཁ་ཅིག་ན་རེ། དང་པོ་གཉིས་མི་འཐད་ལ།
ཕྱི་མ་འཐད་པའི་ཕྱིར། དང་པོ་གྲུབ་སྟེ། ཊཱིཀ་ཆེན་རིགས་པའི་རྒྱ་མཚོ་ལས། དེ་ལ་བཤད་ཚུལ་དང་པོ་འཐད་
པར་མི་སེམས་ཏེ། ཞེས་སོགས་དང་། བཤད་ཚུལ་གཉིས་པ་ཡང་འཐད་པར་མི་སེམས་ཏེ། ཞེས་སོགས་གསུངས་
པའི་ཕྱིར། གཉིས་པ་གྲུབ་སྟེ། དེ་ཉིད་ལས། དེས་ན་བཤད་ཚུལ་གསུམ་པ་ཉིད་བཟང་ཞིང་སློབ་དཔོན་ཤཱཀྱ་བློ་
ཡང་དེ་ལྟར་བཤད་དེ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། སྔ་ཕྱི་གཉིས་
མི་འཐད་ལ། བར་བ་འཐད་པའི་ཕྱིར། དེར་ཐལ། ཐར་ལམ་གསལ་བྱེད་ལས། ཚུལ་གསུམ་དེ་ལས་གཞན་པའི་
གཏན་ཚིགས་ཆོས་ཅན། རྟགས་ལྟར་སྣང་བ་ཡིན་ཏེ། རྟགས་སུ་བཀོད་པ་གང་ཞིག ཚུལ་གསུམ་མིན་པའི་ཕྱིར།
ཞེས་གསུངས་པའི་ཕྱིར་ཟེར་ན་བརྟག འདིར་སློབ་དཔོན་གྱིས་ཚུལ་གཅིག་ཡིན་པ། རྟགས་ཡང་དག་གི་མཚན་
ཉིད་དུ་འདོད་པ་སོགས་བཀག་ནས། ཚུལ་གསུམ་ཡིན་པ། རྟགས་ཡང་དག་གི་མཚན་ཉིད་དུ་བཞེད་ལ། ཚུལ་

• 32 • གཏན་ཚིགས་རིག་པའི་དོགས་དཔྱོད། 
གཅིག་ཡིན་པ་སོགས་དང་། འདོད་མཁན་རྣམས་གང་ཞེ་ན། མུ་སྟེགས་སྣོད་ཀྱི་རྗེ་སོགས་ཀྱིས། གཞན་དུ་མི་
འཐད་པ་ཞེས་པའི་ཚུལ་གཅིག་པུར་འདོད་པ་དང་། ཡང་གཞན་དུ་མི་འཐད་པའི་རིགས་མཐུན་ལ་གྲུབ་པ་དང་།
རིགས་མི་མཐུན་ལས་ལྡོག་པ་ཞེས་པའི་ཚུལ་གཉིས་པ་དང་། ཡང་གཞན་དུ་མི་འཐད་པ་དང་། རིགས་མཐུན་ལ་
འཇུག་པ་དང། བསྒྲུབ་བྱའི་མི་མཐུན་ཕྱོགས་ལས་ལྡོག་པ་ཞེས་པའི་ཚུལ་གསུམ་དུ་འདོད་པ་དང༌། ཡང་གཞན་དུ་
མི་འཐད་པ་དང་། ཕྱོགས་ཆོས་དང་། མཐུན་ཕྱོགས་ལ་མཐོང་བ་ཙམ་གྱིས་རྗེས་འགྲོ་དང་། མི་མཐུན་ཕྱོགས་ལ་
མ་མཐོང་བ་ཙམ་གྱིས་ལྡོག་འགྲོ་ཞེས་པ་སྟེ། ཚུལ་བཞི་འདོད་པ་དང་། གཞན་སྡེ་རིག་པ་ཅན་པ་དང་དཔྱོད་པ་བ་
སོགས་དང་། རང་སྡེ་སློབ་དཔོན་དབང་ཕྱུག་སྡེ་སོགས་ཀྱིས་སྔར་གྱི་ཕྱོགས་ཆོས་སོགས་ཚུལ་གསུམ་དང་། དེའི་
སྟེང་དུ་གནོད་པར་མ་བྱས་པའི་ཡུལ་ཅན་ཉིད་དང་། ཤེས་པ་ཉིད་དེ་ཚུལ་ལྔར་འདོད་པ་དང་། དེའི་སྟེང་དུ་དམ་
བཅའ་ལ་ཚད་མ་མེད་པའི་ཡུལ་ཅན་དང༌། གྲངས་གཅིག་པ་ཅན་དང་། ངེས་པའི་ཤེས་པ་ཉིད་དེ་ཚུལ་དྲུག་སོགས་
སུ་འདོད་པ་ཡིན་ནོ། ། སློབ་དཔོན་རང་ལུགས་ལ་ཚུལ་གསུམ་ཡིན་པ་རྟགས་ཡང་དག་གི་མཚན་ཉིད་ཡིན་ཀྱང་
སྦྱོར་བ་དེ་སྒྲུབ་ཀྱི་རྟགས་ཡང་དག་ཡིན་ན། སྦྱོར་བ་དེ་སྒྲུབ་ཀྱི་ཚུལ་བཅོ་བརྒྱད་པོ་ཀུན་ཡིན་པས་ཁྱབ་ལ། ཚུལ་
བཅོ་བརྒྱད་པོ་གང་ཞེ་ན། དེའང་བྱས་རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་ལ་མཚོན་ན། དེ་སྒྲུབ་ཀྱི་ཕྱོགས་
ཆོས་དང་། དེའི་ཕྱོགས་ཆོས་ཀྱི་ཚུལ་དང་། རྗེས་ཁྱབ་དང་རྗེས་ཁྱབ་ཀྱི་ཚུལ་དང་། ལྡོག་ཁྱབ་དང་ལྡོག་ཁྱབ་ཀྱི་
ཚུལ་དང་། རྟགས་ཡང་དག་གི་རྟེན་ཏུ་གྱུར་བའི་ཕྱོགས་ཆོས་དང་ཕྱོགས་ཆོས་ཀྱི་ཚུལ་དང་། རྗེས་ཁྱབ་དང་རྗེས་
འགྲོའི་ཚུལ་དང་། ལྡོག་ཁྱབ་དང་ལྡོག་པའི་ཚུལ་དང་། རྟགས་ཡང་དག་གིས་བསྟན་བྱར་གྱུར་བའི་ཕྱོགས་ཆོས་
དང་ཕྱོགས་ཆོས་ཀྱི་ཚུལ་དང་། རྗེས་ཁྱབ་དང་རྗེས་འགྲོའི་ཚུལ་དང་། ལྡོག་ཁྱབ་དང་ལྡོག་འགྲོའི་ཚུལ་ཏེ་བཅོ་
བརྒྱད་པོ་དེ་རྣམས་ཡིན་ནོ། ། དེ་སྒྲུབ་ཀྱི་རྟགས་ཚུལ་དང་པོ་སྟེ་ཕྱོགས་ཆོས་ཞེས་པའི་དངོས་བསྟན་གྱི་ཕྱོགས་དང་།
དེའི་དཔག་བྱ་དང་། དེའི་བསྒྲུབ་བྱ་དང་། དེ་སྒྲུབ་ཀྱི་ཤེས་འདོད་ཆོས་ཅན་དང་། དེ་སྒྲུབ་ཀྱི་དཔག་བྱའི་ཆོས་
ཅན་དང་། དེ་སྒྲུབ་ཀྱི་རྩོད་གཞི་དང་། དེ་སྒྲུབ་ཀྱི་གཞི་རྣམས་དོན་གཅིག་གོ ། ཡང་དེ་སྒྲུབ་ཀྱི་རྟགས་ཚུལ་གཉིས་
པའི་དངོས་བསྟན་གྱི་ཕྱོགས་དང་། དེ་འདྲའི་བསྒྲུབ་བྱ་དང་། དེ་འདྲའི་དཔག་བྱའི་ཆོས་དང་། དེ་སྒྲུབ་ཀྱི་ཆོས་
རྣམས་དོན་གཅིག་མིང་གི་རྣམ་གྲངས་སོ། ། ཡང་སྦྱོར་བ་དེ་སྒྲུབ་ཀྱི་བསྒྲུབ་བྱ་དང་། དེ་སྒྲུབ་ཀྱི་ཕྱོགས་དང་། དེ་
སྒྲུབ་ཀྱི་དཔག་བྱ་དང་། དེ་སྒྲུབ་ཀྱི་ཆོས་དང་ཆོས་ཅན་གྱི་ཚོགས་དོན་དང་། དེ་སྒྲུབ་ཀྱི་ཆོས་ཀྱི་ཁྱད་པར་དུ་བྱས་
པའི་རྩོད་གཞི་དང་། རྩོད་གཞིའི་ཁྱད་པར་དུ་བྱས་པའི་ཆོས་རྣམས་དོན་གཅིག་སྟེ། དེ་ལྟར་དེ་སྒྲུབ་ཀྱི་རྩོད་གཞིའི་
རྣམ་གྲངས་དང་། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་རྣམ་གྲངས་དང་། དེ་སྒྲུབ་ཀྱི་བསྒྲུབ་བྱའི་རྣམ་གྲངས་རྣམས་
ལེགས་པར་ཤེས་པར་བྱའོ། ། ཁ་ཅིག་ན་རེ། སྒྲ་མི་རྟག་པར་སྒྲུབ་པར་བྱེད་པའི་རྟགས་ཚུལ་དང་པོ་འཆད་པའི་

གཏན་ཚིགས་རིག་པའི་དོགས་དཔྱོད། །
སྐབས་ཀྱི་ཕྱོགས་ལ་དེ་སྒྲུབ་ཀྱི་ཆོས་དང་ཆོས་ཅན་གྱི་ཚོགས་དོན་ཡོད་ཀྱང་། དེ་སྒྲུབ་ཀྱི་ཕྱོགས་ཆོས་ཞེས་པའི་དངོས་
བསྟན་ཀྱི་ཕྱོགས་ཡིན་ན་རྩོད་གཞི་ཡིན་པས་ཁྱབ་པའི་ཕྱིར་ཏེ། དེ་སྒྲུབ་ཀྱི་ཕྱོགས་ཆོས་ཞེས་པའི་དངོས་བསྟན་གྱི་
ཕྱོགས་དང་རྩོད་གཞི་དོན་གཅིག་ཡིན་པར་བཤད་ཟིན་པའི་ཕྱིར་ཟེར། གཞན་དག་ན་རེ། སྒྲ་མི་རྟག་པར་སྒྲུབ་
པར་བྱེད་པའི་ཕྱོགས་ཆོས་ཞེས་པའི་དངོས་བསྟན་གྱི་ཕྱོགས་དང་རྩོད་གཞི་དོན་གཅིག་མ་ཡིན་པའི་ཕྱིར། མ་གྲུབ་
ན། དེར་ཐལ། དེ་སྒྲུབ་ཀྱི་ཕྱོགས་ཆོས་ཞེས་པའི་དངོས་བསྟན་གྱི་ཕྱོགས་ཡིན་ན་དེ་སྒྲུབ་ཀྱི་རྩོད་གཞི་ཡིན་པས་མ་
ཁྱབ་པའི་ཕྱིར། རྟགས་གྲུབ་སྟེ། ལེའུ་དང་པོའི་མཐའ་དཔྱོད་ལས། སྒྲ་མི་རྟག་པར་སྒྲུབ་པའི་ཕྱོགས་ཆོས་བཤད་
པའི་དངོས་བསྟན་གྱི་ཕྱོགས་ལ་རྩོད་གཞིས་མ་ཁྱབ་པར་ཐལ། སྒྲ་མི་རྟག་པར་སྒྲུབ་པའི་ཕྱོགས་ཆོས་ཞེས་པའི་
དངོས་བསྟན་གྱི་ཕྱོགས་ལ་དེ་ལྟར་མ་ཁྱབ་པའི་ཕྱིར་ན་མ་ཁྱབ། ཁྱབ་པར་ཐལ། ཚིག་དེས་དེ་སྒྲུབ་ཀྱི་ཕྱོགས་ཆོས་
དངོས་སུ་བསྟན་པའི་ཕྱིར་ན་མ་ཁྱབ། མ་གྲུབ་ན། དེ་སྒྲུབ་ཀྱི་ཕྱོགས་ཆོས་ཆོས་ཅན། ཁྱོད་ཁྱོད་ཅེས་པའི་སྒྲས་
དངོས་སུ་བསྟན་པར་ཐལ། ཁྱོད་བདག་མེད་ཡིན་པའི་ཕྱིར། ཞེས་གསུངས་པའི་ཕྱིར་ཟེར་བ་ལ་དཔྱད་པར་འཚལ།
ཚུལ་གསུམ་གྱི་སྒྲུབ་བྱེད་ཅུང་ཟད་བཀོད་པ་ལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་ལ་མཚོན་ན།
བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་ཚུལ་གསུམ་ག་ཡིན་པར་ཐལ། དེ་སྒྲུབ་ཀྱི་ཕྱོགས་ཆོས་
ཡིན་པ་གང་ཞིག དེ་སྒྲུབ་ཀྱི་རྗེས་ཁྱབ་ཀྱང་ཡིན། ལྡོག་ཁྱབ་ཀྱང་ཡིན་པའི་ཕྱིར། རྟགས་ཟུར་དང་པོ་གྲུབ་སྟེ།
ཁྱོད་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ལ་བཀོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་ཡིན་
པའི་ཕྱིར། མ་གྲུབ་ན། དེར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ཡོད་པ་གང་ཞིག
ཁྱོད་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ལ་བཀོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་ཡིན་
པའི་ཕྱིར། དང་པོ་གྲུབ་སྟེ། སྒྲ་དེ་ཡིན་པའི་ཕྱིར། མ་གྲུབ་ན། སྒྲ་ཆོས་ཅན། ཁྱོད་བྱས་རྟགས་ཀྱིས་སྒྲ་མི་རྟག་
པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་ཡིན་པར་ཐལ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པར་བྱེད་པའི་ཆོས་ཅན་དུ་བཟུང་བ་གང་ཞིག ཁྱོད་བྱས་པར་ཚད་མས་ངེས་ནས། ཁྱོད་མི་རྟག་པ་ཡིན་མིན་
ལ་ཤེས་འདོད་ཞུགས་པའི་གང་ཟག་ཡོད་པའི་ཕྱིར། དང་པོ་མ་གྲུབ་ན། སྒྲ་ཆོས་ཅན། ཁྱོད་བྱས་རྟགས་ཀྱིས་ཁྱོད་
མི་རྟག་པར་སྒྲུབ་པར་བྱེད་པའི་ཆོས་ཅན་དུ་བཟུང་བ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། གཉིས་པ་
མ་གྲུབ་ན། སྒྲ་ཆོས་ཅན། ཁྱོད་བྱས་པར་ཚད་མས་ངེས་ནས། ཁྱོད་མི་རྟག་པ་ལ་ཤེས་འདོད་ཞུགས་པའི་གང་
ཟག་ཡོད་པར་ཐལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱི་རྒོལ་ཡང་དག་དེ་དེ་ཡིན་པའི་ཕྱིར།
མ་གྲུབ་ན། དེ་འདྲའི་ཕྱི་རྒོལ་ཡང་དག་ཆོས་ཅན། ཁྱོད་སྒྲ་བྱས་པར་ཚད་མས་ངེས་ནས་སྒྲ་མི་རྟག་པ་ཡིན་མིན་ལ་
ཤེས་འདོད་ཞུགས་པའི་གང་ཟག་ཡིན་པར་ཐལ། ཁྱོད་དེ་སྒྲུབ་ཀྱི་ཕྱི་རྒོལ་ཡང་དག་ཡིན་པའི་ཕྱིར། མ་ཁྱབ་ན་ཁྱབ་

• 34 •
 གཏན་ཚིགས་རིག་པའི་དོགས་དཔྱོད།
པ་ཡོད་པར་ཐལ། ཕྱི་རྒོལ་ཡང་དག་གི་དོན་ཡོད་པའི་ཕྱིར། གོང་གི་རྟགས་གཉིས་པ་མ་གྲུབ་ན། བྱས་པ་ཆོས་
ཅན། ཁྱོད་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ལ་བཀོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་
པ་ཡིན་པར་ཐལ། ཁྱོད་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ལ་བཀོད་ཚུལ་དང་མཐུན་པ་གང་ཞིག དེའི་
ཚིག་ཟུར་གྱི་ཡོད་པ་ཉིད་ཚད་མས་ངེས་པ་རྣམས་ཀྱི་དོན་རེ་རེ་ནས་ཁྱོད་ལ་ཚང་བའི་ཕྱིར། ཟུར་དང་པོ་གྲུབ་སྟེ།
ཁྱོད་ཀྱི་རྟགས་ཀྱིས་དེ་སྒྲུབ་ཀྱི་བཀོད་ཚུལ་ཡིན་འགོད། སྒྲུབ་ཚུལ་ཡིན་སྒྲུབ་གང་ཞིག སྒྲ་ཁྱོད་ཡིན། སྒྲ་ཆོས་ཅན་
གྱི་སྟེང་དུ་ཁྱོད་ཡིན་པའི་ཕྱིར། རྟགས་རྣམས་རེ་རེ་ནས་སླ། གོང་གི་རྟགས་ཟུར་གཉིས་པ་མ་གྲུབ་ན། བྱས་པ་
ཆོས་ཅན། ཁྱོད་ལ་དེའི་ཚིག་ཟུར་གྱི་ཡོད་པ་ཞེས་པའི་དོན་ཚང་བར་ཐལ། ཁྱོད་དེ་སྒྲུབ་ཀྱི་དོན་ལ་ལྟོས་ཏེ་མ་གྲུག་
པའི་གཏན་ཚིགས་གང་ཡང་མ་ཡིན་པའི་ཕྱིར། མ་གྲུབ་ན། དེར་ཐལ། ཁྱོད་དེ་སྒྲུབ་ཀྱི་ཆོས་ཅན་གྱི་ངོ་བོ་མེད་
ནས་མ་གྲུབ་པའི་གཏན་ཚིགས་མ་ཡིན། དེ་སྒྲུབ་ཀྱི་རྟགས་ཀྱི་ངོ་བོ་མེད་ནས་མ་གྲུབ་པའི་གཏན་ཚིགས་མ་ཡིན།
རྟགས་ཆོས་ཀྱི་འབྲེལ་བ་མེད་ནས་མ་གྲུབ་པའི་གཏན་ཚིགས་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་ཀྱི་རྟགས་
ཀྱིས་དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ཡོད་པའི་ཕྱིར། རྟགས་སླ། གཉིས་པ་གྲུབ་སྟེ། དེ་སྒྲུབ་ཀྱི་རྟགས་ ་
རྟོགས་པའི་ཚད་མ་ཡོད་པའི་ཕྱིར། མ་གྲུབ་ན། བྱས་པ་རྟོགས་པའི་ཚད་མ་མེད་པར་ཐལ་ལོ། ། གསུམ་པ་མ་གྲུབ་
ན། བྱས་པ་ཆོས་ཅན། དེ་སྒྲུབ་ཀྱི་རྟགས་ཆོས་ཀྱི་འབྲེལ་བ་མེད་ནས་མ་གྲུབ་པའི་གཏན་ཚིགས་མ་ཡིན་པར་ཐལ།
ཁྱོད་ཀྱི་རྟགས་ཀྱིས་དེ་སྒྲུབ་ཀྱི་འབྲེལ་བ་གྲུབ་པའི་ཕྱིར། དེར་ཐལ། ཁྱོད་དེ་སྒྲུབ་ཀྱི་རྗེས་ཁྱབ་ཡིན་པའི་ཕྱིར།
ཁྱབ་སྟེ། རང་འགྲེལ་ལས། འབྲེལ་བ་མེད་པར་རྗེས་སུ་འགྲོ་བར་ངེས་པ་དང་། ལྡོག་པ་དག་གིས་ངེས་པ་མེད་
དོ། ། ཞེས་གསུངས་པའི་ཕྱིར། གོང་གི་རྟགས་གསུམ་པ་མ་གྲུབ་ན། བྱས་པ་ཆོས་ཅན། ཁྱོད་ལ་ཉིད་ཅེས་པའི་
དོན་ཚང་བར་ཐལ། ཁྱོད་དེ་སྒྲུབ་ཀྱི་ཕྱོགས་གཅིག་ལ་ལྟོས་ཏེ་མ་གྲུབ་པའི་གཏན་ཚིགས་གང་ཡང་མ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཁྱོད་དེ་སྒྲུབ་ཀྱི་ཆོས་ཅན་གྱི་ཕྱོགས་གཅིག་ལ་རྟགས་མེད་ནས་མ་གྲུབ་པའི་
གཏན་ཚིགས་མ་ཡིན། རྟགས་ཀྱི་ཕྱོགས་གཅིག་ལ་ཆོས་ཅན་མེད་ནས་མ་གྲུབ་པའི་གཏན་ཚིགས་མ་ཡིན་པའི་ཕྱིར།
དང་པོ་མ་གྲུབ་ན། བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་ཆོས་ཅན་གྱི་ཕྱོགས་གཅིག་ལ་རྟགས་
མེད་ནས་མ་གྲུབ་པའི་གཏན་ཚིགས་མ་ཡིན་པར་ཐལ། སྒྲ་ཁྱོད་ཡིན་པའི་ཕྱིར། དེར་ཐལ། ཁྱོད་བྱས་པ་དང་
གཅིག་ཡིན་པའི་ཕྱིར། རྟགས་གཉིས་པ་མ་གྲུབ་ན། བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་
རྟགས་ཀྱི་ཕྱོགས་གཅིག་ལ་ཆོས་ཅན་མེད་ནས་མ་གྲུབ་པའི་གཏན་ཚིགས་མ་ཡིན་པར་ཐལ། སྒྲ་མི་རྟག་པར་སྒྲུབ་
པའི་རྩོད་གཞི་ཡིན་ན་ཁྱོད་ཡིན་དགོས་པའི་ཕྱིར་ཏེ། ཁྱོད་བྱས་པའི་ལྡོག་པ་ཡིན་པའི་ཕྱིར། གོང་གི་རྟགས་བཞི་བ་
མ་གྲུབ་ན། བྱས་པ་ཆོས་ཅན། ཚད་མས་ངེས་པ་ཞེས་པའི་དོན་ཁྱོད་ལ་ཚང་བར་ཐལ། ཁྱོད་དེ་སྒྲུབ་ཀྱི་བློ་ལ་ལྟོས་

• 35 •
གཏན་ཚིགས་རིག་པའི་དོགས་དཔྱོད།
ཏེ་མ་གྲུབ་པའི་གཏན་ཚིགས་གང་ཡང་མ་ཡིན་པའི་ཕྱིར། དེར་ཐལ། ཁྱོད་དེ་སྒྲུབ་ཀྱི་ཤེས་འདོད་མེད་ནས་མ་གྲུབ་
པའི་གཏན་ཚིགས་མ་ཡིན་པ་གང་ཞིག ཐ་དད་མེད་ནས་མ་གྲུབ་པའི་གཏན་ཚིགས་ཀྱང་མ་ཡིན་པའི་ཕྱིར། དང་
པོ་གྲུབ་སྟེ། ཆོས་ཅན་ལ་ཐེ་ཚོམ་ཟ་ནས་མ་གྲུབ་པའི་གཏན་ཚིགས་མ་ཡིན། རྟགས་ལ་ཐེ་ཚོམ་ཟ་ནས་མ་གྲུབ་པའི་
གཏན་ཚིགས་མ་ཡིན། གཞི་རྟགས་ཀྱི་འབྲེལ་བ་ལ་ཐེ་ཚོམ་ཟ་ནས་མ་གྲུབ་པའི་གཏན་ཚིགས་མ་ཡིན་པའི་ཕྱིར།
ཟུར་དང་པོ་གྲུབ་སྟེ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྩོད་གཞི་ཚད་མས་ངེས་པའི་ཕྱི་རྒོལ་ཡང་དག་
ཡོད་པའི་ཕྱིར། གཉིས་པ་གྲུབ་སྟེ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་ཚད་མས་གྲུབ་
པའི་ཕྱི་རྒོལ་ཡོད་པའི་ཕྱིར། གསུམ་པ་གྲུབ་སྟེ། དེ་སྒྲུབ་ཀྱི་ཕྱི་རྒོལ་ཡང་དག་དེས་སྒྲ་དང་བྱས་པའི་འབྲེལ་བ་ལ་ཐེ་
ཚོམ་ཆོད་པའི་ཕྱིར། མ་གྲུབ་ན། དེར་ཐལ། དེ་དེ་གཉིས་འབྲེལ་བར་ཚད་མས་ངེས་པའི་གང་ཟག་ཡིན་པའི་ཕྱིར།
རྩ་རྟགས་གཉིས་པ་མ་གྲུབ་ན། ཁྱོད་དེ་སྒྲུབ་ཀྱི་གཞི་རྟགས་ཐ་དད་མེད་ནས་མ་གྲུབ་པའི་གཏན་ཚིགས་མ་ཡིན།
གཞི་ཆོས་ཐ་དད་མེད་ནས་མ་གྲུབ་པའི་གཏན་ཚིགས་མ་ཡིན། རྟགས་ཆོས་ཐ་དད་མེད་ནས་མ་གྲུབ་པའི་གཏན་
ཚིགས་མ་ཡིན་པའི་ཕྱིར། དང་པོ་མ་གྲུབ་ན། བྱས་པ་ཆོས་ཅན། ཁྱོད་སྒྲ་དང་གཅིག་ཡིན་པར་ཐལ། ཁྱོད་སྒྲ་མི་
རྟག་པར་སྒྲུབ་པར་བྱེད་པའི་གཞི་རྟགས་ཐ་དད་མེད་ནས་མ་གྲུབ་པའི་གཏན་ཚིགས་ཡིན་པའི་ཕྱིར། རྟགས་ཁས།
འདོད་ན། སྒྲ་དང་གཅིག་དུ་མ་ཡོད་པར་ཐལ། སྒྲ་དེ་སྒྲ་དང་གཅིག་ཡིན་པ་གང་ཞིག བྱས་པ་ཡང་སྒྲ་དང་
གཅིག་ཡིན་པའི་ཕྱིར། རྟགས་ཁས། འདོད་ན། སྒྲ་ཆོས་ཅན། ཁྱོད་དང་གཅིག་དུ་མ་མེད་པར་ཐལ། ཁྱོད་
གཞི་གྲུབ་པའི་ཕྱིར། རྟགས་ཕྱི་མ་གཉིས་རིགས་བསྒྲེས་ཀྱིས་ཤེས་པར་བྱའོ། ། རྩ་བའི་རྟགས་གཉིས་པ་མ་གྲུབ་ན།
བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་རྗེས་ཁྱབ་ཡིན་པར་ཐལ། ཁྱོད་དེ་སྒྲུབ་ཀྱི་མཐུན་ཕྱོགས་
ཁོ་ན་ལ་ཡོད། བཀོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པ་གང་ཞིག བཀོད་ཚུལ་དང་མཐུན་པར་ཡོད་པ་
དང་། ཉིད་དང་། ཚད་མས་ངེས་པའི་དོན་རེ་རེ་ནས་ཁྱོད་ལ་ཚང་བའི་ཕྱིར། དང་པོ་གྲུབ་སྟེ། མི་རྟག་པ་ཁོ་ན་
ལ་ཡོད་པའི་ཕྱིར། ཁྱབ་སྟེ། སྦྱོར་བ་དེ་སྒྲུབ་ཀྱི་མཐུན་ཕྱོགས་དང་མི་རྟག་པ་དོན་གཅིག་ཡིན་པའི་ཕྱིར། གོང་དུ་
མ་གྲུབ་ན། བྱས་པ་ཆོས་ཅན། མི་རྟག་པ་ཁོ་ན་ལ་ཡོད་པར་ཐལ། མི་རྟག་པ་ཡིན་པའི་ཕྱིར། རྟགས་གཉིས་པ་མ་
གྲུབ་ན། བྱས་པ་ཆོས་ཅན། ཁྱོད་ལ་དེའི་ཚིག་ཟུར་གྱི་ཡོད་པ་ཞེས་པའི་དོན་ཚང་བར་ཐལ། ཁྱོད་དེ་སྒྲུབ་ཀྱི་
འགལ་རྟགས་དང་ཐུན་མོང་མ་ཡིན་པའི་མ་ངེས་པའི་གཏན་ཚིགས་གང་ཡང་མ་ཡིན་པའི་ཕྱིར། མ་གྲུབ་ན། བྱས་
པ་ཆོས་ཅན། ཁྱོད་དེ་སྒྲུབ་ཀྱི་མཐུན་ཕྱོགས་མི་མཐུན་ཕྱོགས་གཉིས་ཀ་ལ་གཏན་མེད་དུ་འཇུག་པའི་རྟགས་ཡིན་
པར་ཐལ། འདོད་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་སྒྲུབ་ཀྱི་མཐུན་ཕྱོགས་ལ་གཏན་མེད་

• 36 •
 གཏན་ཚིགས་རིག་པའི་དོགས་དཔྱོད།
དུ་འཇུག་པར་ཐལ། འདོད་པའི་ཕྱིར། འདོད་ན། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་པའི་སྦྱོར་
བའི་མཐུན་ཕྱོགས་ཡིན་ན། རྟགས་སུ་བཀོད་རྒྱུ་དེ་མ་ཡིན་པས་ཁྱབ་པར་ཐལ། འདོད་པའི་ཕྱིར། མ་ཁྱབ་ན་ཁྱབ་
པ་ཡོད་པར་ཐལ། གཏན་མེད་དུ་འཇུག་ཚུལ་ཡོད་པའི་ཕྱིར། གོང་གི་རྟགས་གཉིས་པ་མ་གྲུབ་ན། བྱས་པ་ཆོས་
ཅན། ཁྱོད་ལ་དེའི་ཚིག་ཟུར་གྱི་ཉིད་ཅེས་པའི་དོན་ཚང་བར་ཐལ། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་
གཏན་ཚིགས་གང་ཡང་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མཐུན་ཕྱོགས་མི་མཐུན་ཕྱོགས་
གཉིས་ཀ་ལ་ཁྱབ་བྱེད་དུ་འཇུག་པ་དང་། མཐུན་ཕྱོགས་ལ་ཁྱབ་བྱེད་མི་མཐུན་ཕྱོགས་ལ་རྣམ་གཉིས་སུ་འཇུག་པ་
དང་། མཐུན་ཕྱོགས་ལ་རྣམ་གཉིས་མི་མཐུན་ཕྱོགས་ལ་ཁྱབ་བྱེད་དུ་འཇུག་པ་དང་། མཐུན་ཕྱོགས་མི་མཐུན་
ཕྱོགས་གཉིས་ཀ་ལ་རྣམ་གཉིས་སུ་འཇུག་པ་གང་ཡང་མ་ཡིན་པའི་ཕྱིར། རྟགས་རྣམས་རེ་རེ་ནས་སླ། རྩ་རྟགས་
བཞི་བ་མ་གྲུབ་ན། བྱས་པ་ཆོས་ཅན། ཁྱོད་ལ་ཚད་མས་ངེས་པ་ཞེས་པའི་དོན་ཚང་བར་ཐལ། ཁྱོད་དེ་སྒྲུབ་ཀྱི་
ལྷག་ལྡན་གྱི་མ་ངེས་པའི་གཏན་ཚིགས་གང་ཡང་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡང་
དག་ལྷག་ལྡན་གྱི་མ་ངེས་པའི་གཏན་ཚིགས་མ་ཡིན་པ་གང་ཞིག འགལ་བ་ལྷག་ལྡན་གྱི་མ་ངེས་པའི་གཏན་ཚིགས་
མ་ཡིན་པའི་ཕྱིར། དང་པོ་མ་གྲུབ་ན། བྱས་པ་ཆོས་ཅན། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་
ཚིགས་ཡིན་པར་ཐལ། འདོད་པའི་ཕྱིར། མ་ཁྱབ་ན་ཁྱབ་པ་ཡོད་པར་ཐལ། ཡང་དག་ལྷག་ལྡན་གྱི་མ་ངེས་པའི་
གཏན་ཚིགས་ཀྱི་མཚན་ཉིད་ཡོད་པའི་ཕྱིར། མ་ཁྱབ་མཚམས་ལ་འདོད་ན། དེ་ཆོས་ཅན། དེ་སྒྲུབ་ཀྱི་མ་ངེས་པའི་
གཏན་ཚིགས་ཡིན་པར་ཐལ། དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་ཡིན་པའི་ཕྱིར། རྟགས་ཁས།
འདོད་ན། དེ་སྒྲུབ་ཀྱི་ཕྱོགས་ཆོས་གྲུབ་ཅིང་། དངོས་ཁྱབ་རྣལ་མར་ཡང་མ་ངེས་ཕྱིན་ཅི་ལོག་ཏུ་ཡང་མ་ངེས་པ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱབ་པ་རྣལ་མར་ངེས་པའི་ཕྱིར། རྟགས་སླ། རྩ་བའི་
རྟགས་གསུམ་པ་མ་གྲུབ་ན། བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་ལྡོག་ཁྱབ་ཡིན་པར་ཐལ།
ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་མེད་པ་ཉིད་དུ་ཚད་མས་ངེས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། དེའི་ཚིག་ཟུར་གྱི་བཀོད་ཚུལ་དང་མཐུན་པར་མེད་པ་དང་། ཉིད་དང་། ཚད་མས་ངེས་པའི་དོན་རེ་
རེ་ནས་ཁྱོད་ལ་ཚང་བའི་ཕྱིར། དང་པོ་མ་གྲུབ་ན། བྱས་པ་ཆོས་ཅན། ཁྱོད་ལ་དེའི་ཚིག་ཟུར་གྱི་མེད་པ་ཞེས་པའི་
དོན་ཚང་བར་ཐལ། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་མེད་པའི་ཕྱིར། དེར་ཐལ། ཁྱོད་དེ་སྒྲུབ་ཀྱི་མཐུན་ཕྱོགས་
ཁོ་ན་ལ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་སྒྲུབ་ཀྱི་རྗེས་ཁྱབ་ཡིན་པའི་ཕྱིར། རྟགས་གོང་
དུ་བསྒྲུབས་ཟིན་པ་ལྟར་རོ། ། རྟགས་གཉིས་པ་མ་གྲུབ་ན། བྱས་པ་ཆོས་ཅན། ཁྱོད་ལ་ཉིད་ཅེས་པའི་དོན་ཚང་
བར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་མི་མཐུན་ཕྱོགས་འགའ་ཞིག་ལ་ཡོད་པའི་མ་ངེས་པའི་གཏན་ཚིགས་ལྟ་བུ་

གཏན་ཚིགས་རིག་པའི་དོགས་དཔྱོད། • 37 •
མ་ཡིན་པར་དེ་སྒྲུབ་ཀྱི་མི་མཐུན་ཕྱོགས་མཐའ་དག་ལ་མེད་པ་ཡིན་པའི་ཕྱིར། རྟགས་གསུམ་པ་མ་གྲུབ་ན། བྱས་པ་
ཆོས་ཅན། ཁྱོད་ལ་དེའི་ཚིག་ཟུར་གྱི་ཚད་མས་ངེས་པ་ཞེས་པའི་དོན་ཚང་བར་ཐལ། ཁྱོད་དེ་སྒྲུབ་ཀྱི་འགལ་བ་ལྷག་
ལྡན་གྱི་མ་ངེས་པའི་གཏན་ཚིགས་སོགས་མ་ཡིན་པའི་ཕྱིར། རྟགས་སྔར་རྗེས་ཁྱབ་ཀྱི་སྐབས་སུ་རྒྱས་པར་བསྒྲུབས་
ཟིན་པ་ལྟར་ཁོང་དུ་ཆུད་པར་བྱའོ། ། འདིར་རྣམ་འགྲེལ་ལེའུ་དང་པོའི་མཐའ་དཔྱོད་ལས། ཚད་མ་སྔ་ཕྱི་གཉིས་
དགོས་པ་གྲུབ་ཀྱང་དགག་ཆོས་དང་བསྒྲུབ་ཆོས་དངོས་འགལ་དུ་ངེས་པའི་ཚད་མ་དགོས་པ་མ་གྲུབ་ཟེར་ན། དུང་
མདོག་གི་རྟགས་ཀྱིས་ཤར་ཕྱོགས་ཀྱི་དུང་མདོག་སྔོན་པོར་སྒྲུབ་པའི་རྗེས་ཁྱབ་གྲུབ་པར་ཐལ། དུང་མདོག་ཚད་མས་
ངེས་པ་དེ་སེར་པོ་ལ་ཁེགས་པའི་ཕྱིར། མ་ཁྱབ་ན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་འགྲུབ་
པ་ལ་དེ་སྒྲུབ་ཀྱི་དགག་ཆོས་བསྒྲུབ་ཆོས་དངོས་འགལ་དུ་ངེས་པའི་ཚད་མ་དགོས་པར་ཐལ། མ་ཁྱབ་པ་དེའི་ཕྱིར།
ཞེས་གསུངས་པ་ལ། ཁ་ཅིག་ན་རེ། དུང་མདོག་གི་རྟགས་ཀྱིས་ཤར་ཕྱོགས་ཀྱི་དུང་མདོག་སྔོན་པོར་སྒྲུབ་པའི་ཚད་
མ་སྔ་ཕྱི་གཉིས་ཡོད་ཀྱང་། བར་བ་མེད་ཟེར་བ་མི་འཐད་པར་ཐལ། དུང་མདོག་གི་རྟགས་ཀྱིས་དེ་སྒྲུབ་ཀྱི་ཚད་མ་
སྔ་མ་གཉིས་ཡོད་ཀྱང་། ཚད་མ་ཕྱི་མ་མེད་པའི་ཕྱིར། མ་གྲུབ་ན། དེར་ཐལ། དེ་གྲུབ་ཀྱི་ཚད་མ་སྔ་མ་གཉིས་
ཡོད་པ་གང་ཞིག ཚད་མ་ཕྱི་མ་མེད་པའི་ཕྱིར། དང་པོ་གྲུབ་སྟེ། དེ་སྒྲུབ་ཀྱི་རྟགས་ཀྱི་མཚན་གཞི་ངེས་པའི་ཚད་
མ་ཡོད་པ་གང་ཞིག དགག་བྱའི་ཆོས་དང་བསྒྲུབ་བྱའི་ཆོས་གཉིས་དངོས་འགལ་དུ་ངེས་པའི་ཚད་མ་ཡོད་པའི་ཕྱིར།
རྟགས་དང་པོ་སླ། གཉིས་པ་གྲུབ་སྟེ། སྔོན་པོ་དང་སྔོན་པོ་མ་ཡིན་པ་གཉིས་དངོས་འགལ་ཡིན་པའི་ཕྱིར། སྔོན་
པོ་ཆོས་ཅན། ཁྱོད་དང་ཁྱོད་མ་ཡིན་པ་གཉིས་དངོས་འགལ་ཡིན་པར་ཐལ། ཁྱོད་གཞི་གྲུབ་པའི་ཕྱིར། གོང་གི་
རྟགས་གཉིས་པ་མ་གྲུབ་ན། དུང་མདོག་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་དང་དགག་བྱའི་ཆོས་ཀྱི་
གཞི་མཐུན་འགོག་པའི་ཚད་མ་མེད་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་དང་དགག་བྱའི་ཆོས་ཀྱི་གཞི་
མཐུན་མེད་པར་རྟོགས་པའི་ཚད་མ་མེད་པའི་ཕྱིར། མ་གྲུབ་ན། དེར་ཐལ། དེ་གཉིས་ཀྱི་གཞི་མཐུན་ཡོད་པར་
རྟོགས་པའི་ཚད་མ་ཡོད་པའི་ཕྱིར། དེར་ཐལ། དེ་གཉིས་ཀྱི་གཞི་མཐུན་ཡོད་པའི་ཕྱིར། དེར་ཐལ། དུང་མདོག་
དང་སྔོན་པོ་མ་ཡིན་པ་གཉིས་ཀྱི་གཞི་མཐུན་ཡོད་པའི་ཕྱིར། དེར་ཐལ། ཤར་ཕྱོགས་ཀྱི་དུང་མདོག་དེ་དེ་ཡིན་པའི་
ཕྱིར། རྟགས་སླ། གཞན་དག་ན་རེ། གོང་གི་ཡིག་ཆའི་དགོངས་དོན་ནི། ཤར་ཕྱོགས་ཀྱི་དུང་མདོག་ཆོས་ཅན།
སྔོན་པོ་ཁོ་ན་ལ་ཡོད་དེ། དུང་མདོག་ཡིན་པའི་ཕྱིར། ཞེས་པའི་སྦྱོར་བ་འདིའི་དགག་ཆོས་དང་བསྒྲུབ་ཆོས་དངོས་
འགལ་དུ་ངེས་པའི་ཚད་མ་མེད་པ་ལ་བྱས་ན་རིགས་རྒྱན་དང་མཐུན་པའི་ཕྱིར་དང་ཡང་དེ་ལྟར་ཡིན་པར་ཐལ། ཁ་
ཅིག་གིས། དེ་སྒྲུབ་ཀྱི་བསྒྲུབ་བྱའི་ཆོས་ལ་སྔོན་པོ་དང་། དགག་བྱའི་ཆོས་ལ་སེར་པོ་འཇོག་དགོས་པས། སྔོ་སེར་
གཉིས་དངོས་འགལ་དུ་ངེས་པའི་ཚད་མ་མེད་པ་ལ་བྱ་ཟེར་མོད་ཀྱི། དེ་མི་འཐད་པར་ཐལ། རྒོལ་བའི་ཞེ་འདོད་

• 38 •
 གཏན་ཚིགས་རིག་པའི་དོགས་དཔྱོད།
དང་སྦྱར་ནས་དེ་ལྟར་སྒྲུབ་ཚེ་སྔོན་པོ་དེ་སྒྲུབ་ཀྱི་བསྒྲུབ་བྱའི་ཆོས་མ་ཡིན་པར་ཐལ། སྔོན་པོ་དེ་སྒྲུབ་ཀྱི་སྒྲས་ཟིན་གྱི་
ཆོས་ཙམ་ཡིན་ཡང་། ཞེ་འདོད་ཀྱི་ཆོས་མ་ཡིན་པའི་ཕྱིར་ཏེ། དེ་ལྟར་དུ་རྟགས་རིགས་མཆན་ལས་གསུངས་པའི་
ཕྱིར་ཟེར། ལ་ལ་ན་རེ། དེ་མི་འཐད་པར་ཐལ། དེ་ལ་དགག་པ་བྱས་པ་ནི་སྦྲང་བུ་གསོད་འདོད་ཀྱི་བསམ་པས་
ཕའི་ཀླད་པ་གཞོམ་པ་དང་མཚུངས་པའི་ཕྱིར། དེར་ཐལ། དེ་སྒྲུབ་ཀྱི་བསྒྲུབ་ཆོས་ལ་སྔོན་པོ་དང་དགག་ཆོས་ལ་
སེར་པོ་བཞག་ནས་སྔོ་སེར་དངོས་འགལ་དུ་ངེས་པའི་ཚད་མ་མེད་པ་ལ་བྱེད་པ་རྣམ་བཤད་ཐར་ལམ་གསལ་བྱེད་
དང་། ཚད་མ་རིགས་རྒྱན་གཉིས་ཀའི་དགོངས་པ་ཡིན་པའི་ཕྱིར་ཏེ། ཐལ་ལམ་གསལ་བྱེད་ལས། ཚད་མ་ཕྱི་མ་
གཉིས་ལས་མེད་ན། དུང་སེར་པོ་ཁོ་ན་འཇུག་པར་ཐལ། དུང་ཚད་མས་གྲུབ། སྔོན་པོ་ལ་འཇུག་པ་ཁེགས་པའི་
ཕྱིར། དེ་གཉིས་སྔོ་སེར་དངོས་འགལ་དུ་ངེས་པའི་ཚད་མ་མེད་པའི་ཉེས་པའོ། ། ཞེས་གསུངས་པའི་ཕྱིར། ལ་ལ་
ན་རེ། གོང་གི་ལེའུ་དང་པོའི་གཞུང་གི་དོན་ནི། ཤར་ཕྱོགས་ཀྱི་དུང་མདོག་ཆོས་ཅན། སྔོན་པོ་ཁོ་ན་ལ་ཡོད་དེ།
དུང་མདོག་ཡིན་པའི་ཕྱིར་ཞེས་པའི་སྦྱོར་བའི་ཚད་མ་སྔ་ཕྱི་གཉིས་ཡོད་ཀྱང་བར་བ་མེད་པ་ལ་བྱེད་ཟེར་བ་མི་འཐད་
དེ། དེ་འདྲའི་སྦྱོར་བའི་ཚད་མ་བར་བ་ཡོད་པའི་ཕྱིར། དེར་ཐལ། ཨུཏྤལ་སྔོན་པོའི་ཁ་དོག་ཆོས་ཅན། སྔོན་པོ་
ཁོ་ན་ལ་ཡོད་དེ། སྔོན་པོ་ཁོ་ནར་ཚད་མས་གྲུབ་པའི་ཕྱིར་ཞེས་པའི་སྦྱོར་བ་སྦྱོར་བ་ཡང་དག་ཡིན་པའི་ཕྱིར། དེར་
ཐལ། སྔོན་པོ་ཁོ་ནར་ཚད་མས་གྲུབ་པ་དེ་ཨུཏྤལ་སྔོན་པོའི་ཁ་དོག་སྔོན་པོ་ཁོ་ན་ལ་ཡོད་པར་སྒྲུབ་པར་བྱེད་པའི་
རྟགས་ཡང་དག་ཡིན་པའི་ཕྱིར། དེར་ཐལ། དེ་སྔོན་པོ་ཁོ་ན་ལ་ཡོད་པར་སྒྲུབ་པར་བྱེད་པའི་རྟགས་ཡང་དག་ཡོད་
པའི་ཕྱིར་ཏེ། དེ་སྔོན་པོ་ཁོ་ན་ལ་ཡོད་པར་རྟོགས་པའི་རྗེས་དཔག་ཡོད་པའི་ཕྱིར། ཁྱབ་སྟེ། རྗེས་དཔག་གི་
མཚན་ཉིད་ཡོད་པའི་ཕྱིར་ཟེར་བ་ལ་དཔྱད་དགོས་སོ། ། ཁ་ཅིག་ན་རེ། བཏགས་ཡོད་ཆོས་གསུམ་ཚང་བའི་
རྟགས་ཀྱིས་སྒྲ་མཚོན་བྱར་སྒྲུབ་པར་བྱེད་པའི་ཕྱི་རྒོལ་ཡང་དག་གིས་སྒྲ་མཚོན་བྱ་ཡིན་པར་རྟོགས་པར་ཐལ། སྒྲ་
སྤྱིར་མཚོན་བྱ་ཡིན་པར་རྟོགས་པའི་ཕྱིར་ཏེ། སྒྲ་སྤྱིར་མཚོན་བྱ་ཡིན་པ། རང་གི་མཚན་གཞིའི་སྟེང་དུ་གྲུབ་པ།
རང་གི་མཚན་ཉིད་ལས་གཞན་པའི་མཚོན་བྱ་མི་བྱེད་པ་གསུམ་ག་ཡིན་པར་རྟོགས་པའི་ཕྱིར་ཟེར་ན། ཡང་ཁ་ཅིག་
གིས་རྩ་བའི་ཐལ་འགྱུར་ལ་ཁྱབ་པ་མ་ངེས་ཏེ། སྒྲ་སྤྱིར་མཚོན་བྱ་ཡིན་པར་རྟོགས་ཞེས་པ། སྒྲ་དོན་ལ་མཚོན་བྱ་
ཡིན་པར་རྟོགས་ཞེས་པའི་དོན་ཡིན་པ་གང་ཞིག སྒྲ་དོན་གྱིས་མཚོན་བྱ་ཡིན་པར་རྟོགས་ན། སྒྲ་མཚོན་བྱ་ཡིན་
པར་རྟོགས་མི་དགོས་པའི་ཕྱིར་ཏེ། དེ་ལྟར་དུ་རྟགས་རིགས་མཆན་ལས་གསུངས་པའི་ཕྱིར་ཟེར། གཞན་དག་ན་
རེ། དེ་མི་འཐད་པར་ཐལ། སྒྲ་སྤྱིར་མཚོན་བྱ་ཡིན་པར་རྟོགས་ན། སྒྲ་མཚོན་བྱ་ཡིན་པར་རྟོགས་དགོས་པའི་ཕྱིར།
མ་གྲུབ་ན། དེར་ཐལ། སྒྲ་སྤྱིར་མཚོན་བྱ་ཡིན་པར་རྟོགས་ལ། སྒྲ་མཚོན་བྱ་ཡིན་པར་མ་རྟོགས་པའི་གང་ཟག་
མེད་པའི་ཕྱིར། དེར་ཐལ། འདུས་མ་བྱས་ཀྱི་ནམ་མཁའ་སྤྱིར་རྟག་པ་ཡིན་པར་ཚད་མས་ངེས་ནས། འདུས་མ་

གཏན་ཚིགས་རིག་པའི་དོགས་དཔྱོད། • 39 •
བྱས་ཀྱི་ནམ་མཁའ་རྟག་པ་ཡིན་པར་ཚད་མས་མ་ངེས་པ་མེད་པའི་ཕྱིར་དང་། དེས་ན་བཏགས་ཡོད་ཆོས་གསུམ་
ཚང་བའི་རྟགས་ཀྱིས་སྒྲ་མཚོན་བྱར་སྒྲུབ་པར་བྱེད་པའི་ཕྱི་རྒོལ་ཡང་དག་གིས་སྒྲ་སྤྱིར་མཚོན་བྱ་ཡིན་པ། རང་གི་
མཚན་གཞིའི་སྟེང་དུ་གྲུབ་པ། རང་གི་མཚན་ཉིད་ལས་གཞན་པའི་མཚོན་བྱ་མི་བྱེད་པ་གསུམ་ཚང་བ་ཡིན་པར་
རྟོགས་ཀྱང་། གསུམ་ག་ཡིན་པར་མ་རྟོགས་པའི་ཕྱིར། མ་གྲུབ་ན། བཏགས་ཡོད་ཆོས་གསུམ་ཚང་བ་མཚོན་བྱའི་
མཚན་ཉིད་ཡིན་གྱི། དེ་ཡིན་པ་དེའི་མཚན་ཉིད་མ་ཡིན་པའི་ཕྱིར་ཟེར་བ་ལ་དཔྱད་དགོས་སོ། ། ཁ་ཅིག་ན་རེ།
མཉན་བྱ་དེ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པར་འདོད་དེ། ནང་གི་ཁྱབ་པ་ལས། ཐུན་མོང་མ་ཡིན་
ཉིད་ཀྱི་ཕྱིར། ། ཉེས་པ་རྨོངས་ལ་ལྟོས་པ་ཡིན། ། ཞེས་གསུངས་པའི་ཕྱིར་ཟེར། ཡང་མཉན་བྱ་ཆོས་ཅན། སྒྲ་མི་
རྟག་པར་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། སྒྲ་རྟག་པར་སྒྲུབ་པའི་འགལ་རྟགས་ཡིན་པའི་ཕྱིར།
ཁྱབ་སྟེ། དེ་གཉིས་དོན་གཅིག་ཡིན་པའི་ཕྱིར། དེར་ཐལ། རྟགས་རིགས་རང་ལུགས་ལས། སྒྲ་རྟག་པར་སྒྲུབ་
པའི་འགལ་རྟགས་དང་། སྒྲ་མི་རྟག་པར་སྒྲུབ་པའི་རྟགས་ཡང་དག་གཉིས་དོན་གཅིག་ཡིན་པའི་ཕྱིར། ཞེས་
གསུངས་པའི་ཕྱིར། གོང་དུ་མ་གྲུབ་ན། དེར་ཐལ། དེ་སྒྲུབ་ཀྱི་ཕྱོགས་ཆོས་གང་ཞིག ཁྱོད་དེ་སྒྲུབ་པ་ལ་ཕྱོགས་
ཆོས་ཅན་དུ་སོང་བའི་གང་ཟག་གིས་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཁྱབ་ཕྱིན་ཅི་ལོག་ཏུ་ངེས་པ་ཡིན་པའི་ཕྱིར།
ཁྱབ་སྟེ། དེ་དེ་སྒྲུབ་ཀྱི་འགལ་རྟགས་ཀྱི་མཚན་ཉིད་ཡིན་པའི་ཕྱིར། དེར་ཐལ། རང་ལུགས་ལས། གཉིས་པ་སྦྱོར་
བ་སྐོར་གཅིག་གི་འགལ་རྟགས་ཀྱི་མཚན་ཉིད་ཡོད་དེ། དེ་སྒྲུབ་ཀྱི་ཕྱོགས་ཆོས་ཡིན་པ་གང་ཞིག ཁྱོད་ཀྱི་རྟགས་
ཀྱིས་དེ་སྒྲུབ་ཀྱི་དངོས་ཁྱབ་ཕྱིན་ཅི་ལོག་ཏུ་ངེས་པ་ཡིན་པ་དེ། དེ་སྒྲུབ་ཀྱི་འགལ་རྟགས་ཡིན་པའི་མཚན་ཉིད། ཅེས་
གསུངས་པའི་ཕྱིར་ཟེར། འདི་ལ་ཁ་ཅིག་དེ་མི་འཐད་དེ། དེ་དེའི་མཚན་ཉིད་དུ་འཇོག་ན། མཉན་བྱ་དེ་སྒྲ་མི་
རྟག་པར་སྒྲུབ་པའི་འགལ་རྟགས་ཡིན་པར་འགྱུར་ལ། དེ་མ་ཡིན་པའི་ཕྱིར། དེས་ན་ཁྱོད་དེ་སྒྲུབ་ཀྱི་ཕྱོགས་ཆོས་
གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་ཕྱིན་ཅི་ལོག་ཏུ་ངེས་པ་དེ་དེ་སྒྲུབ་ཀྱི་འགལ་རྟགས་ཀྱི་མཚན་ཉིད་
ཡིན་ཞེས་བྱའི། དངོས་ཁྱབ་ཕྱིན་ཅི་ལོག་ཏུ་ངེས་པ་ཞེས་མི་བྱའོ་ཞེས་ཟེར། གཞན་དག་ན་རེ། མཉན་བྱ་སྒྲ་མི་
རྟག་པར་སྒྲུབ་པའི་རྟགས་ཡང་དག་ཡིན་ཟེར་བ་མི་འཐད་པར་ཐལ། དེ་དེ་སྒྲུབ་ཀྱི་རྟགས་ལྟར་སྣང་ཡིན་པའི་ཕྱིར།
དེར་ཐལ། དེ་དེ་སྒྲུབ་ཀྱི་འགལ་མ་ངེས་མ་གྲུབ་པའི་གཏན་ཚིགས་གསུམ་པོ་གང་རུང་ཡིན་པའི་ཕྱིར། དེར་ཐལ།
དེ་དེ་སྒྲུབ་ཀྱི་མ་ངེས་པའི་གཏན་ཚིགས་ཡིན་པའི་ཕྱིར་ཏེ། ཕྱོགས་ཆོས་འཁོར་ལོ་ལས་བཤད་པའི་གཏན་ཚིགས་
དགུའི་ནང་གི་དབུས་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཡིན་པའི་ཕྱིར། དེར་ཐལ། ཕྱོགས་ཆོས་
རྩ་བ་ལས། དབུས་ན་ཐུན་མོང་མ་ཡིན་པའོ། ། ཞེས་གསུངས་པའི་ཕྱིར་དང་། ཡང་དེ་ལྟར་ཡིན་པར་ཐལ། སྒྲ་
ཆོས་ཅན། མཉན་བྱ་མ་ཡིན་པར་ཐལ། རྟག་པ་ཡིན་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་བའི་ཐལ་

• 40 • གཏན་ཚིགས་རིག་པའི་དོགས་དཔྱོད།
འགྱུར་ཡང་དག་མ་ཡིན་པའི་ཕྱིར། དེར་ཐལ། དེ་འདྲ་བ་དེ་རང་རྒྱུད་མི་འཕེན་པའི་ཐལ་འགྱུར་ཡང་དག་ཡིན་
པའི་ཕྱིར་ཏེ། སྟག་ཚང་རྭ་སྟོད་བསྡུས་གྲྭ་ལས། སྒྲ་ཆོས་ཅན། མཉན་བྱ་མ་ཡིན་པར་ཐལ། རྟག་པ་ཡིན་པའི་
ཕྱིར་ཞེས་པའི་ཐལ་འགྱུར་ལྟ་བུ་སྟེ། ཐལ་འགྱུར་ཕྱེད་དང་བདུན་པོ་དེ། རང་རྒྱུད་མི་འཕེན་པའི་ཐལ་འགྱུར་ཡང་
དག་ཡིན། ཞེས་གསུངས་པའི་ཕྱིར་ཟེར། ཁ་ཅིག་གིས། མཉན་བྱ་དེ་དེ་སྒྲུབ་ཀྱི་རྟགས་ཡང་དག་མིན་ཀྱང་། དེ་
དེ་སྒྲུབ་ཀྱི་རྟགས་ཡང་དག་ཏུ་སོང་བའི་རྒོལ་བ་ཡོད་ཅེས་ཁས་ལེན་དགོས་པའི་ཕྱིར་ཏེ། རྣམ་འགྲེལ་ལེའུ་དང་པོའི་
མཐའ་དཔྱོད་ལས། མཉན་བྱ་སྒྲ་མི་རྟག་པར་བྱེད་པའི་རྟགས་ཡང་དག་ཡིན་པར་ཐལ། མཉན་བྱ་སྒྲ་མི་རྟག་པར་
སྒྲུབ་པར་བྱེད་པའི་རྟགས་ཡང་དག་ཏུ་སོང་པའི་རྒོལ་བ་ཡོད་པའི་ཕྱིར་ན་འདིར་ཤིན་ཏུ་མ་ཁྱབ། ཅེས་དང་། རྣམ་
ངེས་དར་ཊཱིཀ་ཏུ། མཉན་བྱ་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་ཏུ་སོང་པའི་རྒོལ་བ་ཡོད་པ་འཐད་
ལྡན་གྱི་དགོངས་པར་བཤད། ཅེས་གསུངས་པའི་ཕྱིར་ཟེར། གཞན་དག་ན་རེ། དེ་ནི་མི་འཐད་དེ། དེ་དེ་སྒྲུབ་
ཀྱི་རྟགས་ཡང་དག་ཏུ་སོང་བའི་རྒོལ་བ་ཡང་མེད་པའི་ཕྱིར། དེར་ཐལ། དེ་འདྲའི་རྒོལ་བ་དབང་རྣོན་མེད་པ་གང་
ཞིག དབང་རྟུལ་མེད་པའི་ཕྱིར། རྟགས་གཉིས་ཀ་གྲུབ་སྟེ། ཐར་ལམ་གསལ་བྱེད་ལས། མཉན་བྱ་སྒྲ་མི་རྟག་
པར་སྒྲུབ་པའི་ཕྱོགས་ཆོས་དང་། ལྡོག་ཁྱབ་གཉིས་ཀ་ཚོགས་པ་མ་གྲུབ་པར་ཐལ། བསྒྲུབ་བྱ་མ་གྲུབ་པའི་སྔར་
འབྲེལ་བ་དཔེ་ལ་ངེས་པ་མི་སྲིད་པའི་ཕྱིར། ཞེས་དང་། ཡང་གལ་ཏེ་རྨོངས་པ་ལ་འབྲེལ་བ་སྟོན་པ་དཔེ་ལ་ལྟོས་པ་
ཡིན་གྱི། མཁས་པས་ནི་དཔེ་མེད་པར་ཡང་སྔར་ཁྱབ་པ་མངོན་སུམ་གྱིས་གྲུབ་ལ། རྟགས་མཐོང་མ་ཐག་འབྲེལ་བ་
དྲན་ནས། དེའི་རྗེས་སུ་སྒྲ་ལ་མི་རྟག་པ་གོ་བས་དཔེ་ལ་ལྟོས་པའི་ཕྱིའི་ཁྱབ་པ་མ་ངེས་ཀྱང་། ནང་གི་ཁྱབ་པ་ངེས་པ་
ཡོད་པས། མཉན་བྱ་རྟགས་ཡང་དག་ཏུ་འགྱུར་རོ་ཞེ་ན་མི་རིགས་ཏེ། མཉན་བྱ་མི་རྟག་པར་ངེས་ན། སྒྲ་ཡང་མི་
རྟག་པར་ངེས་དགོས་པའི་ཕྱིར་རོ། ། ཞེས་དང༌། སྤྱིར་དེ་གཉིས་ལ་ངེས་དཀའ་སླ་ཡོད་ཀྱང་། ཆོས་ཅན་སྒྲ་ཚད་
མས་གཏན་ལ་མ་ཕབས་པར་མཉན་བྱ་དེ་ལ་འགོད་ཚུལ་ལྟར་གྲུབ་པའི་ཕྱོགས་ཆོས་གྲུབ་པ་མི་སྲིད་པས། ཕྱོགས་
ཆོས་སུ་མ་སོང་ན་རྟགས་ཡང་དག་མི་སྲིད་ལ། ཕྱོགས་ཆོས་སུ་སོང་བའི་ཚེ་མཉན་བྱ་ངེས་ནས་སྒྲ་མ་ངེས་པ་མི་སྲིད་
ལ། དེའི་རྗེས་སུ་བསྒྲུབ་བྱ་གོ་བར་བྱེད་ན་ཡང་། མཉན་བྱ་ལ་མི་རྟག་པས་ཁྱབ་པ་ངེས་ནས་སྒྲ་ལ་མི་རྟག་པས་ཁྱབ་
པ་མ་ངེས་པ་མི་སྲིད་པའི་ཕྱིར་རོ། ། ཞེས་སོགས་གསུངས་པའི་ཕྱིར་ཟེར་བ་ལ་དཔྱད་དགོས་སོ། ། ཁ་ཅིག་ན་རེ།
དེ་སྒྲུབ་ཀྱི་རྒྱུ་དང་ཁྱབ་བྱེད་མ་དམིགས་པའི་རྟགས་ཡང་དག་གཉིས་པོ་གང་རུང་ཡིན་ན། དེ་སྒྲུབ་ཀྱི་དོན་དང་ཐ་
སྙད་གཉིས་ཀ་སྒྲུབ་པར་བྱེད་པའི་རྟགས་ཡང་དག་ཡིན་དགོས་པའི་ཕྱིར་ཏེ། ཚད་མ་རིགས་རྒྱན་ལས། རྒྱུ་ཁྱབ་
བྱེད་མ་དམིགས་པའི་རྟགས་གཉིས་དོན་སྒྲུབ་དང་ཐ་སྙད་སྒྲུབ་གཉིས་ཀ་ཡིན་གྱི། དེ་གཉིས་ཐ་སྙད་འབའ་ཞིག་
སྒྲུབ་པའི་རྟགས་ཡང་དག་མ་ཡིན་ཏེ། ཐ་སྙད་འབའ་ཞིག་སྒྲུབ་ན། དུ་བ་མེད་དེ། མེ་མེད་པའི་ཕྱིར། ཞེས་པ་ལྟ་

གཏན་ཚིགས་རིག་པའི་དོགས་དཔྱོད། • 41 •
བུའི་རྟགས་བཀོད་པ་ལ་དགོས་པ་མེད་པའི་ཕྱིར་རོ། ། ཞེས་སོགས་གསུངས་པའི་ཕྱིར་ཟེར། གཞན་དག་ན་རེ།
དེ་མི་འཐད་པར་ཐལ། དེ་སྒྲུབ་ཀྱི་རྒྱུ་དང་ཁྱབ་བྱེད་མ་དམིགས་པའི་རྟགས་ཡང་དག་གཉིས་པོ་གང་རུང་ཡིན་ན།
དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པས་ཁྱབ་པའི་ཕྱིར། མ་གྲུབ་ན། དེར་ཐལ། རྣམ་
འགྲེལ་ལེའུ་དང་པོའི་མཐའ་དཔྱོད་ལས། དེ་སྒྲུབ་ཀྱི་རྒྱུ་མ་དམིགས་པ་དང་ཁྱབ་བྱེད་མ་དམིགས་པའི་རྟགས་ཡང་
དག་ལ་ཐ་སྙད་འབའ་ཞིག་སྒྲུབ་ཀྱིས་ཁྱབ་ལ། མི་དམིགས་པ་གཞན་ལ་དོན་སྒྲུབ་ཡང་ཡོད་པར་བསྟན་པའི་ཆེད་དུ་
དེ་གཉིས་བཀར་ནས་བསྟན་པ་ཡིན་པའི་ཕྱིར། ཞེས་སོགས་གསུངས་པའི་ཕྱིར་ཟེར། ལ་ལ་ན་རེ། དེ་སྒྲུབ་ཀྱི་རྒྱུ་
དང་ཁྱབ་བྱེད་མ་དམིགས་པའི་རྟགས་ཡང་དག་གཉིས་པོ་གང་རུང་ཡིན་ན། དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་
རྟགས་ཡང་དག་ཡིན་མི་དགོས་པའི་ཕྱིར་ཏེ། མེ་མེད་པ་དེ་མེ་མེད་པའི་རྟགས་ཀྱིས་མཚན་མོའི་རྒྱ་མཚོར་དུ་བ་མེད་
པར་སྒྲུབ་པར་བྱེད་པའི་དོན་དང་ཐ་སྙད་གཉིས་ཀ་སྒྲུབ་པར་བྱེད་པའི་རྟགས་ཡང་དག་དང་། ཤིང་མེད་པ་དེ་ཤིང་
མེད་པའི་རྟགས་ཀྱིས་ཤིང་གིས་དབེན་པའི་བྲག་ལྗོངས་ན་ཤིང་ཤ་བ་མེད་པར་སྒྲུབ་པར་བྱེད་པའི་རྟགས་ཡང་དག་
ཡིན་པས་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་པའི་རྒྱུ་མ་དམིགས་པ་དང་། ཁྱབ་བྱེད་མ་དམིགས་པ་གཉིས་རེ་རེ་ནས་
མེད་པའི་ཕྱིར། དེར་ཐལ། དང་པོ་མེད་པ་གང་ཞིག ཕྱི་མ་མེད་པའི་ཕྱིར། རྟགས་གཉིས་ཀ་གྲུབ་སྟེ། དེ་
གཉིས་ཀྱི་སྦྱོར་བ་སོ་སོར་བཀོད་རྒྱུ་མེད་པའི་ཕྱིར། གཞན་ཡང་། དེ་དག་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་
རྟགས་ཡང་དག་ཏུ་སོང་བའི་རྒོལ་བ་ཡོད་ཀྱང་། དེ་དག་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་མ་
ཡིན་པའི་ཕྱིར། དེར་ཐལ། དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཏུ་སོང་བའི་རྒོལ་བ་ཡོད་ན།
དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པས་མ་ཁྱབ་པའི་ཕྱིར། དེར་ཐལ། བྱས་པ་སྒྲ་མི་
རྟག་པར་སྒྲུབ་པར་བྱེད་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཏུ་སོང་བའི་རྒོལ་བ་ཡོད་ཀྱང་། བྱས་པ་སྒྲ་
མི་རྟག་པར་སྒྲུབ་པར་བྱེད་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་མ་ཡིན་པའི་ཕྱིར་ཏེ། ལེའུ་དང་པོའི་
མཐའ་དཔྱོད་ལས། བྱས་པ་ཆོས་ཅན། སྒྲ་མི་རྟག་པར་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས་ཤེས་
འདོད་ཆོས་ཅན་སྒྲའི་སྟེང་དུ་སྒྲ་མི་རྟག་པར་སྒྲུབ་པའི་བསྒྲུབ་བྱའི་ཆོས་ཀྱི་དོན་གྲུབ་ཟིན་པར་ཐལ། ཁྱོད་སྒྲ་མི་རྟག་
པར་སྒྲུབ་པར་བྱེད་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། ཁྱབ་པ་ཁས། རྟགས་དེར་
ཐལ། བྱས་པ་སྒྲ་མི་རྟག་པར་སྒྲུབ་པའི་ཐ་སྙད་འབའ་ཞིག་སྒྲུབ་དུ་སོང་བའི་རྒོལ་བ་ཡོད་པའི་ཕྱིར་ན་མ་ཁྱབ།
ཅེས་གསུངས་པའི་ཕྱིར་ཟེར། ཁ་ཅིག་ན་རེ། བཤད་མ་ཐག་པ་དེ་མི་འཐད་པར་ཐལ། དེ་སྒྲུབ་ཀྱི་རྒྱུ་དང་ཁྱབ་
བྱེད་མ་དམིགས་པའི་རྟགས་ཡང་དག་གཉིས་པོ་གང་རུང་ཡིན་ན། དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་པའི་རྟགས་
ཡང་དག་ཡིན་པས་ཁྱབ་པར་གསུངས་པ་དེ། སྤྱིར་དེ་དག་ལ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་

• 42 . གཏན་ཚིགས་རིག་པའི་དོགས་དཔྱོད།
མཁས་
ཡིན་པས་ཁྱབ་ཅེས་པ་མ་ཡིན་པའི་ཕྱིར་ཏེ། རང་ལུགས་ཀྱི་དོན་སྒྲུབ་དང་ཐ་སྙད་སྒྲུབ་ལ་འཇོག་ཚུལ་གཉིས་ཡོད་པ་
གང་ཞིག འདི་ནི་འཇོག་ཚུལ་གཉིས་པའི་དབང་དུ་བྱས་པ་ཡིན་པའི་ཕྱིར། དང་པོ་གྲུབ་སྟེ། ལེའུ་དང་པོའི་
མཐའ་དཔྱོད་ལས། རང་ལུགས་ནི། སྐབས་འདིར་དོན་སྒྲུབ་དང་ཐ་སྙད་སྒྲུབ་ཀྱི་དོན་དང་ཐ་སྙད་ལ་འཇོག་ཚུལ་
གཉིས་ཡོད་དེ། མཚན་ཉིད་ལ་དོན་དང་མཚོན་བྱ་ལ་ཐ་སྙད་བྱས་པ་ཞིག་དང་། དེ་སྒྲུབ་ཀྱི་ཤེས་འདོད་ཆོས་ཅན་
གྱི་སྟེང་དུ་བསྒྲུབ་བྱའི་ཆོས་ཀྱི་དོན་ལྡོག་ལ་དོན་དང༌། བསྒྲུབ་བྱའི་ཆོས་ཀྱི་ཐ་སྙད་གསུམ་ལ་ཐ་སྙད་བྱས་པ་གཉིས་
ཡོད་ཅིང་ཕྱི་མ་འདི་ནི་ཐ་སྙད་འབའ་ཞིག་གི་དབང་དུ་བྱེད་དགོས། ཞེས་གསུངས་པའི་ཕྱིར། རྟགས་གཉིས་པ་
གྲུབ་སྟེ། འཇོག་ཚུལ་གཉིས་པའི་དབང་དུ་བྱས་ན་དེ་སྒྲུབ་ཀྱི་དོན་འབའ་ཞིག་སྒྲུབ་ཀྱི་རྟགས་ཡང་དག་མེད་པའི་
ཕྱིར་ཏེ། ལེའུ་དང་པོའི་མཐའ་དཔྱོད་ལས། འདི་ལ་ཐ་སྙད་མི་སྒྲུབ་པར་དོན་འབའ་ཞིག་སྒྲུབ་མི་ཐུབ་པའི་ཕྱིར།
ཞེས་དང་། འདི་ལ་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་མ་ཡིན་པའི་རྟགས་ཡང་དག་ཐམས་ཅད་དོན་སྒྲུབ་
ཀྱི་རྟགས་ཡང་དག་དང་ཐ་སྙད་སྒྲུབ་ཀྱི་རྟགས་ཡང་དག་གཉིས་ཀ་ཡིན་པས་ཁྱབ་སྟེ། ཞེས་གསུངས་པའི་ཕྱིར་ཟེར་
བ་སོགས་ལ་དཔྱད་གཞི་ཤིན་ཏུ་ཆེ། ཁ་ཅིག་ན་རེ། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་
ཆོས་ཅན་སྐྱོན་མེད་མེད་པའི་ཕྱིར་ཏེ། རྟགས་རིགས་རང་ལུགས་ལས། གོང་དུ་འདོད་ན། སྒྲ་ཆོས་ཅན། སྒྲའི་
རྟགས་ཀྱིས་སྒྲ་མི་རྟག་པ་སྒྲུབ་པར་བྱེད་པའི་ཤེས་འདོད་ཆོས་ཅན། ཞེས་པ་ནས། སྒྲ་ཚད་མས་ངེས་ནས་དེའི་རྗེས་
སུ་སྒྲ་ཁྱོད་ཡིན་པར་ཚད་མས་ངེས་དགོས་ཀྱི་གང་ཟག་གཅིག་མི་སྲིད་པ་ཡིན་པའི་ཕྱིར། ཞེས་སོགས་གསུངས་པའི་
ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་
འདོད་ཆོས་ཅན་སྐྱོན་མེད་ཡོད་པའི་ཕྱིར། དེར་ཐལ། རྟགས་རིགས་མཐའ་དཔྱོད་ལས། ཡང་ཁ་ཅིག དེ་སྒྲུབ་
ཀྱི་ཤེས་འདོད་ཆོས་ཅན་སྐྱོན་མེད་ཡོད་ན། དེ་སྒྲུབ་ཀྱི་ཕྱོགས་ཆོས་ཡོད་པས་ཁྱབ་ཟེར་ན། འོ་ན། སྒྲའི་རྟགས་
ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱོགས་ཆོས་ཡོད་པར་ཐལ། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་
པའི་ཤེས་འདོད་ཆོས་ཅན་ཡོད་པའི་ཕྱིར། དེར་ཐལ། སྒྲ་དེ་སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་
ཤེས་འདོད་ཆོས་ཅན་སྐྱོན་མེད་ཡིན་པའི་ཕྱིར། ཞེས་སོགས་གསུངས་པའི་ཕྱིར་ཟེར་བ་ལ་དཔྱད་དགོས་སོ། ། ཁ་
ཅིག་ན་རེ། ཁྱོད་དེ་སྒྲུབ་ཀྱི་ཚུལ་གསུམ་ཡིན་པ་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་
ཡིན་ན་དགག་པ་ཡིན་དགོས་པ་དེ། དེ་སྒྲུབ་ཀྱི་མ་དམིགས་པའི་རྟགས་ཡང་དག་གི་མཚན་ཉིད་ཡིན་པའི་ཕྱིར་ཏེ།
རིགས་རྒྱན་ལས། དང་པོ་ནི། དེ་སྒྲུབ་ཀྱི་མ་དམིགས་པའི་རྟགས་ཡང་དག་གི་མཚན་ཉིད། དེ་སྒྲུབ་ཀྱི་ཚུལ་གསུམ་
གང་ཞིག དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཡིན་ན་དགག་པ་ཡིན་དགོས་པ། ཞེས་གསུངས་པའི་ཕྱིར་ཟེར།
གཞན་དག་ན་རེ། དེ་མི་འཐད་པར་ཐལ། དེ་ལྟར་ན་སྐད་ཅིག་མའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་

གཏན་ཚིགས་རིག་པའི་དོགས་དཔྱོད། • 43 •
དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡིན་ན། དགག་པ་ཡིན་པས་ཁྱབ་པས་ན་སྐད་ཅིག་མ་དེ། དེ་སྒྲུབ་ཀྱི་མ་
དམིགས་པའི་རྟགས་ཡང་དག་ཏུ་གྱུར་དགོས་ལ། དེ་དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཡིན་པའི་ཕྱིར་ཏེ།
ཡིག་ཆར་གསལ་བའི་ཕྱིར། དེས་ན་དེ་སྒྲུབ་ཀྱི་ཚུལ་གསུམ་གང་ཞིག དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཡིན་ན་
མེད་དགག་ཡིན་དགོས་པ་དེ། དེ་སྒྲུབ་ཀྱི་མ་དམིགས་པའི་རྟགས་ཡང་དག་གི་མཚན་ཉིད་ཡིན་པའི་ཕྱིར། དེར་
ཐལ། སྡེ་བདུན་ཡིད་ཀྱི་མུན་སེལ་ལས། རང་ལུགས་ནི། མ་དམིགས་པའི་རྟགས་ཡང་དག་གི་མཚན་ཉིད། དེ་
སྒྲུབ་ཀྱི་ཚུལ་གསུམ་ཚང་བའི་གཏན་ཚིགས་གང་ཞིག དེ་སྒྲུབ་ཀྱི་བསྒྲུབ་བྱའི་ཆོས་ཡིན་ན་མེད་དགག་ཡིན་དགོས་པ་
ཞེས་བྱའོ། ། ཞེས་གསུངས་པའི་ཕྱིར། ལ་ལ་ན་རེ། བཤད་མ་ཐག་པ་དེ་མི་འཐད་པར་ཐལ། གང་ཟག་གི་
བདག་མེད་པར་སྒྲུབ་པར་བྱེད་པའི་དགག་རྟགས་ཡང་དག་ཡོད་པའི་ཕྱིར། དེར་ཐལ། ཕུང་བོ་དང་རང་བཞིན་
གཅིག་ཐ་དད་གང་དུ་ཡང་ཚད་མས་མ་དམིགས་པ་དེ། གང་ཟག་གི་བདག་མེད་པར་སྒྲུབ་པར་བྱེད་པའི་དགག་
རྟགས་ཡང་དག་ཡིན་པའི་ཕྱིར་ཏེ། གང་ཟག་གི་བདག་ཆོས་ཅན། མེད་དེ། ཕུང་བོ་དང་རང་བཞིན་གཅིག་ཐ་
དད་གང་དུ་ཡང་ཚད་མས་མ་དམིགས་པའི་ཕྱིར། ཞེས་པའི་སྦྱོར་བ་དེ་མ་དམིགས་པའི་རྟགས་ཡང་དག་གི་སྦྱོར་བ་
ཡིན་པའི་ཕྱིར། དེར་ཐལ། དེ་འདྲའི་སྦྱོར་བ་སྦྱོར་བ་ཡང་དག་ཡིན་པ་གང་ཞིག འབྲས་རྟགས་ཡང་དག་དང་
རང་བཞིན་གྱི་རྟགས་ཡང་དག་གི་སྦྱོར་བ་གཉིས་པོ་གང་རུང་མ་ཡིན་པའི་ཕྱིར། ཕྱི་མ་སླ། དང་པོ་གྲུབ་སྟེ། སྡེ་
བདུན་ཡིད་ཀྱི་མུན་སེལ་ལས། དེ་བས་ན་རང་ལུགས་ནི། དེ་ལྟ་བུའི་རྟགས་ཀྱི་ཤེས་འདོད་ཆོས་ཅན་ནི། དེ་ལྟ་
བུའི་རྟགས་ཁོ་ན་ལ་ ཡིན་ལ། ཆོས་ཅན་གཞི་མ་གྲུབ་པའི་སྐྱོན་ཡང་མེད་དེ། ཞེས་གསུངས་པའི་ཕྱིར་དང་།
གཞན་ཡང་། དེ་འདྲའི་སྦྱོར་བ་སྦྱོར་བ་ཡང་དག་ཡིན་པར་ཐལ། དེ་འདྲའི་སྦྱོར་བ་དེ་ཆོས་ཅན་གཞི་མ་གྲུབ་པའི་
སྦྱོར་བ་ཡང་དག་ཡིན་པའི་ཕྱིར། དེར་ཐལ། དེ་འདྲའི་སྦྱོར་བའི་ཆོས་ཅན་གཞི་མ་གྲུབ་པ་ཉིད་དམ་བཅའ་ཚད་
མས་གྲུབ་པའི་སྒྲུབ་བྱེད་ཡིན་པའི་ཕྱིར། དེར་ཐལ། སྔར་གྱི་ལུང་དེའི་འཕྲོ་དེ་མ་ཐག་ཏུ། དེ་ལྟ་བུའི་རྟགས་ལ་ནི།
ཆོས་ཅན་དང་མེད་ངེས་ཀྱི་ཚོགས་དོན་བསྒྲུབ་བྱ་ཡིན་པས། ཆོས་ཅན་གཞི་མ་གྲུབ་པ་ཉིད་དམ་བཅའ་ཚད་མས་
གྲུབ་པའི་སྒྲུབ་བྱེད་ཡིན་ལ། ཆོས་ཅན་གཞི་གྲུབ་ན། དམ་བཅའ་ཚད་མས་བསལ་བར་གྱུར་བའི་ཕྱིར་རོ། ། ཞེས་
གསུངས་པའི་ཕྱིར་དང་། གཞན་ཡང་རི་བོང་རྭ་མེད་པར་སྒྲུབ་པར་བྱེད་པའི་རྟགས་ཡང་དག་ཡོད་པའི་ཕྱིར།
དེར་ཐལ། རི་བོང་རྭ་མེད་པར་རྟོགས་པའི་རྗེས་དཔག་གི་རྟེན་དུ་གྱུར་བའི་རྟགས་ཡང་དག་ཡོད་པའི་ཕྱིར། ཁྱབ་
སྟེ། རྗེས་དཔག་ཡིན་ན་རྟགས་ཡང་དག་གི་བསྒྲུབ་བྱ་རྟོགས་པས་ཁྱབ་པའི་ཕྱིར་ཏེ། སྡེ་བདུན་རྒྱན་ལས། རྗེས་
དཔག་ཡིན་ན་རྟགས་ཡང་དག་གི་བསྒྲུབ་བྱ་ཞིག་རྟོགས་པས་ཁྱབ་པར་བསྟན་པ་ཡིན་གྱི། རྗེས་དཔག་གི་གཞལ་བྱ་
ལ་རྟགས་ཡང་དག་གི་བསྒྲུབ་བྱ་ཞིག་དགོས་པས་ཁྱབ་པར་བསྟན་པ་མིན་ནོ། ། ཞེས་གསུངས་པའི་ཕྱིར། གཞན་

• 44 • གཏན་ཚིགས་རིག་པའི་དོགས་དཔྱོད།
ཡང་། ཆོས་ཅན་གཞི་མ་གྲུབ་པའི་སྦྱོར་བ་ཡང་དག་ཡོད་པའི་ཕྱིར། དེར་ཐལ། དངོས་གྱུར་གྱི་ནམ་མཁའ་ཆོས་
ཅན། མཐུ་ཐོགས་པ་མེད་པའི་རྟག་གཅིག་རང་དབང་ཅན་མ་ཡིན་ཏེ། རང་གི་འབྲས་བུ་ཅིག་ཅར་མི་བྱེད་པའི་
ཕྱིར། ཞེས་པའི་སྦྱོར་བ་དེ་ཆོས་ཅན་གཞི་མ་གྲུབ་པའི་སྦྱོར་བ་ཡང་དག་ཡིན་པའི་ཕྱིར། དེར་ཐལ། རྣམ་འགྲེལ་
ལེའུ་དང་པོའི་མཐའ་དཔྱོད་ལས། དབུ་མ་སྣང་བ་ལས་ཀྱང༌། དེ་ལ་ཡང་འདིར་ནམ་མཁའ་ལ་སོགས་པའི་ཆོས་
ཅན་དངོས་པོར་གྱུར་བ་བསལ་དུ་ཟིན་ཀྱང་། བསྒྲུབ་པར་བྱ་བ་རྣམ་པར་བཅད་པ་ཙམ་དུ་འདོད་པ་ལ་གནོད་པ་ཅི་
ཡང་མེད་ལ། ཞེས་དང་། ཞེས་སོགས་ལན་གཅིག་མ་ཡིན་པར་ལུང་རིགས་དུ་མས་མང་དུ་གསུངས་པའི་ཕྱིར་ཟེར།
ཁོ་ན་རེ། དེ་མི་འཐད་པར་ཐལ། ཆོས་ཅན་གཞི་མ་གྲུབ་པའི་སྦྱོར་བ་ཡང་དག་མེད་པའི་ཕྱིར། སྦྱོར་བ་ཡང་དག་
ཡིན་ན། ཤེས་འདོད་ཆོས་ཅན་གཞི་གྲུབ་པའི་ཁྱབ་པའི་ཕྱིར། དེར་ཐལ། རྟགས་ཡང་དག་ཡིན་ན་དེ་ཡིན་པས་
ཁྱབ་པའི་ཕྱིར་ཏེ། རྣམ་ངེས་དར་ཊཱིཀ་ལས། རྟགས་དག་ཡིན་ན་ཤེས་འདོད་ཆོས་ཅན་གཞི་གྲུབ་པས་ཁྱབ་པ་
དགོས་ཀྱི། ཞེས་སོགས་གསུངས་པའི་ཕྱིར་ཟེར་བ་སོགས་ལ་དཔྱད་དགོས་སོ། ། ཡང་ཁ་ཅིག་ན་རེ། གཞི་མ་གྲུབ་
པ་ཆོས་ཅན་དུ་བཟུང་བའི་དགག་རྟགས་ཡང་དག་ཡོད་པའི་དབང་དུ་བྱས་ཀྱང་། གཞི་མ་གྲུབ་པ་ཆོས་ཅན་དུ་
བཟུང་བའི་སྒྲུབ་རྟགས་ཡང་དག་མེད་པའི་ཕྱིར་ཏེ། སྒྲུབ་རྟགས་ཡང་དག་གི་སྦྱོར་བ་ལ། གཞི་མ་གྲུབ་པ་ཆོས་ཅན་
དུ་བཟུང་ན་སྦྱོར་བ་དེ་སྒྲུབ་ཀྱི་ཕྱོགས་ཆོས་མི་འགྲུབ་པའི་ཕྱིར། དེར་ཐལ། རྣམ་བཤད་ཐར་ལམ་གསལ་བྱེད་ལས།
སྒྲུབ་རྟགས་ལ་གཞི་མ་གྲུབ་པ་ཆོས་ཅན་དུ་བྱས་ན་ཕྱོགས་ཆོས་མི་འགྲུབ་ལ། གཞི་མ་གྲུབ་པ་མི་མཐུན་དཔེར་བཟུང་
ན་ལྡོག་ཁྱབ་གྲུབ་པ་ལ་མི་གནོད་པའི་ཕྱིར་རོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་
པར་ཐལ། གཞི་མ་གྲུབ་པ་ཆོས་ཅན་དུ་བཟུང་བའི་སྒྲུབ་རྟགས་ཡང་དག་ཡོད་པའི་ཕྱིར། རྣམ་ངེས་དར་ཊཱིཀ་ལས།
རྟགས་ཡང་དག་ཡིན་ན་ཤེས་འདོད་ཆོས་ཅན་གཞི་གྲུབ་པས་ཁྱབ་པ་དགོས་ཀྱི། རྟགས་ཡང་དག་གི་ཤེས་འདོད་
ཆོས་ཅན་ཡིན་ན་གཞི་གྲུབ་མི་དགོས་པའི་ཕྱིར་དང་། གཞི་མ་གྲུབ་པ་ཆོས་ཅན་དུ་བཟུང་ནས་ཐ་སྙད་འབའ་ཞིག་
སྒྲུབ་པའི་སྒྲུབ་རྟགས་ཡང་དག་སྲིད་པའི་ཕྱིར་རོ། ། ཞེས་གསུངས་པའི་ཕྱིར་དང་། གཞན་ཡང་དེ་ལྟར་ཡིན་པར་
ཐལ། སྐྱེས་བུ་སྡུག་བསྔལ་བར་སྒྲུབ་པར་བྱེད་པའི་རྟགས་སུ་བཀོད་པ་གང་ཞིག ཚུལ་གསུམ་མ་ཚང་བ་དེ། རི་
བོང་རྭས་ཕུག་པ་སྐྱེས་བུ་སྡུག་བསྔལ་བར་སྒྲུབ་པའི་རྟགས་ལྟར་སྣང་དུ་སྒྲུབ་པར་བྱེད་པའི་སྒྲུབ་རྟགས་ཡང་དག་ཡིན་
པའི་ཕྱིར། དེར་ཐལ། རིགས་རྒྱན་ལས། སྒྲུབ་རྟགས་ཐམས་ཅད་ཀྱི་དབང་དུ་བྱས་པ་ནི་མ་ཡིན་ཏེ། སྐྱེས་བུ་
འདི་ཆོས་ཅན། སྡུག་བསྔལ་བ་ཡིན་ཏེ། རི་བོང་རྭས་ཕུག་པའི་ཕྱིར་ཞེས་བཀོད་པའི་ཚེ། རི་བོང་རྭས་ཕུག་པ་
ཆོས་ཅན། སྐྱེས་བུ་སྡུག་བསྔལ་བར་སྒྲུབ་པའི་རྟགས་ལྟར་སྣང་ཡིན་ཏེ། དེ་སྒྲུབ་ཀྱི་རྟགས་སུ་བཀོད་པ་གང་ཞིག
ཕྱོགས་ཆོས་མ་གྲུབ་པའི་ཕྱིར་ཞེས་བཀོད་པ་ན། དེ་སྒྲུབ་ཀྱི་རྟགས་སུ་བཀོད་ནས་ཕྱོགས་ཆོས་མ་གྲུབ་པ་དེ། རི་བོང་

གཏན་ཚིགས་རིག་པའི་དོགས་དཔྱོད། • 45 •
རྭས་ཕུག་པ་སྐྱེས་བུ་སྡུག་བསྔལ་བར་སྒྲུབ་པའི་རྟགས་ལྟར་སྣང་དུ་སྒྲུབ་པའི་སྒྲུབ་རྟགས་ཡང་དག་ཡིན་པའི་ཕྱིར་ཞེས་
གསུངས་པའི་ཕྱིར་ཟེར་བ་སོགས་ལ་དཔྱད་གཞི་ཆེའོ། ། ཁ་ཅིག རྟགས་ཆོས་ཀྱི་འབྲེལ་བ་མེད་ནས་མ་གྲུབ་པའི་
གཏན་ཚིགས་ཏེ་མ་གྲུབ་པའི་གཏན་ཚིགས་བདུན་པོ་གང་རུང་ཡིན་ཏེ། རང་རེ་ཡིག་ཆར་དེ་སྒྲུབ་ཀྱི་སྦྱོར་བ་སྐོར་
གཅིག་གི་མ་གྲུབ་པའི་གཏན་ཚིགས་བདུན་པོ་གང་རུང་ཡིན་པའི་ཕྱིར། དེར་ཐལ། དེ་དེ་སྒྲུབ་ཀྱི་རྟགས་ཆོས་ཀྱི་
འབྲེལ་བ་མེད་ནས་མ་གྲུབ་པའི་གཏན་ཚིགས་ཡིན་པའི་ཕྱིར། ཞེས་གསལ་བར་གསུངས་པའི་ཕྱིར་ཟེར། གཞན་
དག་ན་རེ། དེ་མི་འཐད་དེ། དེ་འདྲའི་མ་གྲུབ་པའི་གཏན་ཚིགས་དེ་མ་གྲུབ་པའི་གཏན་ཚིགས་བདུན་པོ་གང་རུང་
མ་ཡིན་པར་མ་ཟད་མ་གྲུབ་པའི་གཏན་ཚིགས་བཅུ་བཞི་པོ་གང་རུང་ཡང་མ་ཡིན་པའི་ཕྱིར། མ་གྲུབ་ན། མ་གྲུབ་
པའི་གཏན་ཚིགས་བདུན་པོ་གང་ཡིན། དོན་ལ་ལྟོས་ཏེ་མ་གྲུབ་པའི་གཏན་ཚིགས་ལྔ། བློ་ལ་ལྟོས་ཏེ་མ་གྲུབ་པའི་
གཏན་ཚིགས། རྒོལ་བ་ལ་ལྟོས་ཏེ་མ་གྲུབ་པའི་གཏན་ཚིགས་དང་བདུན་པོ་དེ་ཡིན་ནོ་ཞེ་ན། དེ་ནི་མ་གྲུབ་པའི་
གཏན་ཚིགས་བཅུ་བཞི་ལས་གཞན་མ་ཡིན་པས་དེའི་ནང་ནས་ཡང་དེ་ཡོད་པར་མི་འཐད་དོ་ཟེར་བ་སོགས་ལ་དཔྱད་
པར་འཚལ། ཁ་ཅིག་ན་རེ། བྱས་པ་བྱས་པ་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་དུ་འདོད་དེ།
རྟགས་རིགས་མཐའ་དཔྱོད་ལས། བྱས་པ་བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་
པའི་སྦྱོར་བ་སྐོར་གཅིག་གི་དངོས་ཁྱབ་གྲུབ་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་གྲུབ་པའི་ཕྱིར།
དེར་ཐལ། ཁྱོད་དེ་སྒྲུབ་ཀྱི་རྗེས་ཁྱབ་ཡིན་པའི་ཕྱིར། དེར་ཐལ། དེ་སྒྲུབ་ཀྱི་ཚུལ་གསུམ་ག་ཡིན་པའི་ཕྱིར། དེར་
ཐལ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་དེ་སྒྲུབ་
ཀྱི་རྟགས་ཡང་དག་ཡིན་པ་མི་འཐད་པར་ཐལ། དེ་དེ་སྒྲུབ་ཀྱི་རྟགས་ལྟར་སྣང་ཡིན་པའི་ཕྱིར། དེར་ཐལ། རྣམ་
འགྲེལ་ལེའུ་དང་པོའི་མཐའ་དཔྱོད་ལས། འོ་ན། བྱས་པ་བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་སྐྱོན་
མེད་ཡིན་པར་འདོད་སྙམ་ན། འོ་ན་གང་བྱས་པ་བྱས་པ་ཡིན་ན་མི་རྟག་པ་ཡིན་པས་ཁྱབ། དཔེར་ན་བུམ་པ་
བཞིན་སྒྲ་ཡང་བྱས་པ་བྱས་པ་ཡིན་ཞེས་པའི་སྒྲུབ་ངག་འདི་སྒྲུབ་ངག་ཡང་དག་ཏུ་ཐལ། བྱས་པ་བྱས་པ་དེ་སྒྲ་མི་རྟག་
པར་སྒྲུབ་པའི་རྟགས་སྐྱོན་མེད་ཡིན་པའི་ཕྱིར། འདོད་ན། རི་བོང་རྭས་གཤག་ལ་དེ་བཞིན་དུ་སྦྱོར་བས་ཀྱང་སྐྱོན་
སྟོན། འོ་ན་བྱས་པ་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཡང་དག་མ་ཡིན་པར་ཐལ། བྱས་པ་བྱས་
པ་དེ་སྒྲ་མི་རྟག་པར་སྒྲུབ་པའི་རྟགས་ཡང་དག་མ་ཡིན་པའི་ཕྱིར་ན་འདིར་ཤིན་ཏུ་མ་ཁྱབ། ཅེས་གསུངས་པའི་ཕྱིར་
ཟེར། ཡང་ཁ་ཅིག བྱས་པ་བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར། མ་གྲུབ་ན། བྱས་
པ་བྱས་པ་ཆོས་ཅན། ཁྱོད་དེ་སྒྲུབ་ཀྱི་རྟགས་ཡང་དག་ཡིན་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཚུལ་གསུམ་
ཡིན་པ་ཡོད་པའི་ཕྱིར། རྟགས་གྲུབ་སྟེ། རྣམ་འགྲེལ་ལེའུ་དང་པོའི་མཐའ་དཔྱོད་ལས་བྱས་པ་བྱས་པའི་རྟགས་

• 46 • གཏན་ཚིགས་རིག་པའི་དོགས་དཔྱོད། 
ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་ཡོད་པའི་ཕྱིར། དེར་ཐལ། བྱས་པ་བྱས་པའི་རྟགས་ཀྱིས་དེ་སྒྲུབ་ཀྱི་
ཕྱོགས་ཆོས་ཡང་ཡོད། བྱས་པ་བྱས་པའི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་ཡང་ཡོད། དེ་དེའི་རྟགས་ཀྱིས་དེ་སྒྲུབ་ཀྱི་
ལྡོག་ཁྱབ་ཡང་ཡོད་པའི་ཕྱིར། དང་པོ་མ་གྲུབ་ན། བྱས་པ་བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་
སྒྲུབ་པའི་ཕྱོགས་ཆོས་ཡོད་པར་ཐལ། ཁྱོད་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་
པ་ཡོད་པའི་ཕྱིར། གཉིས་པ་མ་གྲུབ་ན། བྱས་པ་བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་
རྗེས་ཁྱབ་ཡོད་པར་ཐལ། ཁྱོད་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་
ཉིད་དུ་ཚད་མས་ངེས་པ་ཡོད་པའི་ཕྱིར། ཁྱབ་སྟེ། དེ་དེའི་རྗེས་ཁྱབ་ཡོད་པའི་གོ་དོན་ཡིན་པའི་ཕྱིར། རྟགས་སླ།
མ་ཁྱབ་མཚམས་ལ་རྟགས་དེར་ཐལ། ཁྱོད་མི་རྟག་པ་དང་ཐ་དད། ཁྱོད་དེ་སྒྲུབ་གྱི་མཐུན་ཕྱོགས་ཁོ་ནར་ཡོད་པའི་
ཕྱིར། གསུམ་པ་ཡང་དེའི་རིགས་འགྲེ་བྱ། ཞེས་སོགས་གསུངས་པའི་ཕྱིར་ཟེར་བ་ལ་དཔྱད་དགོས་སོ། ། ཁ་ཅིག་
ན་རེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པའི་ཚེ་ན་ཡང་། བྱས་པ་སྒྲ་མི་རྟག་པར་
སྒྲུབ་པར་བྱེད་པའི་རྟགས་ཡང་དག་དང་། བྱས་པ་སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་མ་བཀོད་པའི་ཚེ་ན་
ཡང་། བྱས་པ་སྒྲ་མི་རྟག་པར་སྒྲུབ་པའི་རྟགས་སུ་བཀོད་པ་གཉིས་ཀ་ཡིན་པའི་ཕྱིར། མ་གྲུབ་ན། དེར་ཐལ།
རྟགས་རིགས་རང་ལུགས་ལས། བྱས་པ་སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་མ་བཀོད་པའི་ཚེ་ན་ཡང་།
བྱས་པ་སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་བཀོད་པའི་ཕྱིར། ཞེས་དང་། བྱས་རྟགས་ཀྱིས་སྒྲ་མི་རྟག་པར་
སྒྲུབ་པར་བྱེད་པའི་ཕྱི་རྒོལ་ཡང་དག་མེད་པའི་དུས་སུ་བྱས་པ་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་
ཡིན་པའི་ཕྱིར། མ་གྲུབ་ན། བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱི་རྒོལ་ཡང་དག་མེད་པའི་དུས་སུ་
སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་མེད་པར་ཐལ། བྱས་པ་དེ་མ་ཡིན་པ་གང་ཞིག དེ་ལས་གཞན་
ཞིག་བཞག་ན་མི་འདྲ་བའི་ཁྱད་པར་ཅི་ཡང་མེད་པ་ཡིན་པའི་ཕྱིར། ཞེས་སོགས་གསུངས་པའི་ཕྱིར་ཟེར། གཞན་
དག་ན་རེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱི་རྒོལ་ཡང་དག་མེད་པའི་ཚེ་ན་ཡང་། བྱས་པ་སྒྲ་
མི་རྟག་པར་སྒྲུབ་པར་བྱེད་པའི་རྟགས་ཡང་དག་དང་། བྱས་པ་དེ་སྒྲུབ་ཀྱི་རྟགས་སུ་མ་བཀོད་པའི་ཚེ་ན་ཡང་། དེ་
དེ་སྒྲུབ་ཀྱི་རྟགས་སུ་བཀོད་པ་གཉིས་ཀ་མ་ཡིན་པའི་ཕྱིར། དེར་ཐལ། ལེའུ་དང་པོའི་མཐའ་དཔྱོད་ལས། ཡང་ཁ་
ཅིག བྱས་པ་སྒྲ་མི་རྟག་པར་སྒྲུབ་པའི་རྟགས་སུ་མ་བཀོད་པའི་ཚེ་བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་
དང་དེ་སྒྲུབ་ཀྱི་རྟགས་སུ་བཀོད་ཟེར་ན། འོ་ན། བྱས་པ་སྒྲ་མི་རྟག་པར་སྒྲུབ་པའི་རྟགས་སུ་མ་བཀོད་པའི་ཚེའམ་
དུས་ཡོད་པར་ཐལ། དེའི་ཚེ་བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་དང་རྟགས་སུ་བཀོད་པ་ཡིན་པའི་
ཕྱིར། རྟགས་ཁས། མ་ཁྱབ་ན་དང་། འདོད་ན་གཉིས་ཀ་ལ། འོ་ན། རི་བོང་རྭའི་དུས་སུ་བྱས་པ་སྒྲ་མི་རྟག་

• 47 •
གཏན་ཚིགས་རིག་པའི་དོགས་དཔྱོད།
པར་སྒྲུབ་པའི་རྟགས་ཡང་དག་དང་རྟགས་སུ་བཀོད་པ་ཡོད་པར་ཐལ་ལོ། ། དེ་ལ་མ་ཁྱབ་པའམ་འདོད་པ་དེའི་
ཕྱིར། འདི་དམ་བཅའ་དང་དངོས་འགལ་ཡིན་བྱས་པ་ལ། ཁོ་ན་རེ། བྱས་པ་དེ་སྒྲུབ་ཀྱི་རྟགས་སུ་མ་བཀོད་པའི་
ཚེ་ན་བྱས་པ་ཆོས་ཅན། རྟགས་སུ་བཀོད་པར་ཐལ། བདག་མེད་ཡིན་པའི་ཕྱིར་ན་སྦྱོར་ལུགས་སྐྱོན་ཅན་ནོ། །
ཞེས་གསུངས་པའི་ཕྱིར་ཟེར་བ་ལ་དཔྱད་གཞི་ཆེ་བར་འདུག་གོ ། ཁ་ཅིག་ན་རེ། ཆོས་མཐུན་སྦྱོར་གྱི་སྒྲུབ་ངག་
ཡང་དག་དང་། ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གཉིས་ཀ་བཀོད་ཡུལ་གྱི་རྒོལ་བ་གཅིག་མེད་པའི་ཕྱིར་ཏེ།
སྡེ་བདུན་རྒྱན་ལས། རྒོལ་བ་གང་ལ་སྒྲུབ་ངག་བསྟན་དགོས་པ་དེ་ལ་ཆོས་མཐུན་སྦྱོར་དང་མི་མཐུན་སྦྱོར་གཉིས་ཀ་
སྟོན་ནམ། གང་ཡང་རུང་བ་གཅིག་སྟོན་ཞེ་ན། གང་རུང་གཅིག་བསྟན་པས་ཆོག་གི གཉིས་ཀ་སྟོན་པ་སྐབས་སུ་
བབ་པའི་རྒོལ་བ་རྟོགས་ལྡན་མི་སྲིད་དོ། ། ཞེས་དང་། ལེའུ་དང་པོའི་མཐའ་དཔྱོད་ལས་ཀྱང་། ཆོས་མཐུན་
སྦྱོར་གྱི་སྒྲུབ་ངག་ཡང་དག་དང་། ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གཉིས་ཀ་བཀོད་པ་སྐབས་སུ་བབ་པའི་
གང་ཟག་ནི་མི་སྲིད་དེ། ཞེས་གསུངས་པའི་ཕྱིར་ཟེར་བ་ལ། ཁ་ཅིག་གིས་མ་ཁྱབ་སྟེ། དེ་ནི་རྒོལ་བ་དབང་རྣོན་གྱི་
དབང་དུ་བྱས་པ་ཡིན་གྱི། དབང་རྟུལ་ལ་གཉིས་ཀ་བཀོད་དགོས་ཏེ། རྣམ་ངེས་ཊིཀ་ཆེན་ལས། འགལ་བའི་
དོགས་པ་ཤས་ཆེ་བ་ལ་ནི་ཆོས་མཐུན་སྦྱོར་དང་མ་ངེས་པའི་དོགས་པ་ཤས་ཆེ་བ་ལ་ནི་ཆོས་མི་མཐུན་སྦྱོར་བཀོད་ལ།
ཕྱི་རྒོལ་ཤིན་ཏུ་རྨོངས་པ་ལ་ནི་གཉིས་ཀ་བཀོད་དགོས་པ་དག་ཀྱང་སྲིད་པར་ཤེས་པར་བྱའོ། ། ཞེས་དང་། དེ་དང་
མཐུན་པར་རིགས་སྒོ་ལས། རེ་ཞིག་འགལ་བ་དང་མ་ངེས་པའི་གཉེན་པོར་གཉིས་ཀ་བཀོད་པ་གང་ཡིན་པ་དེ་ནི་
རིགས་སོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་ལྟར་དུ་ཁྱད་པར་བྱེད་པ་མི་འཐད་དེ། དབང་
རྟུལ་ལ་ཡང་གཉིས་ཀ་དངོས་སུ་བསྟན་མི་དགོས་པའི་ཕྱིར། དེར་ཐལ། ཚད་མ་རིགས་རྒྱན་ལས། འོ་ན་ཆོས་
མཐུན་སྦྱོར་གྱི་སྒྲུབ་ངག་དང་ཆོས་མི་མཐུན་སྦྱོར་གྱི་སྒྲུབ་ངག་གཉིས་ཀ་དངོས་སུ་བསྟན་དགོས་པའི་སྒྲ་མི་རྟག་པར་
སྒྲུབ་དགོས་ཀྱི་ཕྱི་རྒོལ་ཡོད་དམ་མེད་ཅེ་ན། མེད་ཀྱི་གང་རུང་རེ་དངོས་སུ་བསྟན་པས་ཆོག་སྟེ། རྗེས་སུ་འགྲོ་ལྡོག་
གི་ཁྱབ་པ་གཉིས་གང་རུང་ཞིག་དངོས་སུ་བསྟན་པས་གཅིག་ཤོས་དོན་གྱིས་གོ་བར་འགྱུར་བའི་ཕྱིར། ཞེས་དང་།
ཁ་ཅིག རྒོལ་བ་དབང་རྣོན་གྱི་ངོར་གཉིས་ཀ་དངོས་སུ་བསྟན་མི་དགོས་ཀྱང་། དབང་རྟུལ་གྱི་ངོར་གཉིས་ཀ་
དངོས་སུ་བསྟན་དགོས་སོ་ཞེས་ཟེར་ན། འོ་ན་རྗེས་སུ་འགྲོ་ལྡོག་གི་ཁྱབ་པ་གཉིས་ཀ་དངོས་སུ་བསྟན་པའི་སྒྲུབ་ངག་
ཡོད་པར་ཐལ། རྗེས་སུ་འགྲོ་ལྡོག་གི་ཁྱབ་པ་གཉིས་ཀ་དངོས་སུ་བསྟན་དགོས་པའི་ཕྱི་རྒོལ་ཡོད་པའི་ཕྱིར། འདོད་
ན། སྒྲུབ་ངག་ཡན་ལག་གསུམ་ལྡན་ཡོད་པར་ཐལ་ལོ། ། འདོད་མི་ནུས་ཏེ། སྒྲུབ་ངག་ཡང་དག་ཡིན་ན་སྒྲུབ་
ངག་ཡན་ལག་གཉིས་ལྡན་ཡིན་དགོས་པའི་ཕྱིར། ཞེས་སོགས་གསུངས་པའི་ཕྱིར་ཟེར་བ་ལ་དཔྱད་དགོས་སོ། །
ཡང་འགའ་ཞིག་ན་རེ། སྒྲུབ་ངག་བཀོད་ཡུལ་གྱི་རྒོལ་བ་ནི་ཚུལ་གསུམ་མི་ཤེས་ཤེས་རུང་དུ་ཡོད་པའི་གང་ཟག་ཁོ་ན་

• 48 •
 གཏན་ཚིགས་རིག་པའི་དོགས་དཔྱོད།
ཡིན་ཏེ། དེའི་ངོར་སྒྲུབ་ངག་ཡང་དག་འགོད་དགོས་པའི་ཕྱིར། དེར་ཐལ། རྟགས་རིགས་མཆན་ལས། སྒྲུབ་
ངག་འགོད་པའི་ས་མཚམས་ནི། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་ལ་མཚོན་ན། དེ་སྒྲུབ་ཀྱི་ཚུལ་
གསུམ་མི་ཤེས་ཤེས་རུང་དུ་ཡོད་པའི་རྒོལ་བ་ལ་ཐོག་མར་ཚུལ་ངེས་ཆེད་མ་ཡིན་ཡང་ཚུལ་གསུམ་སོ་སོར་ངེས་པའི་
གཞིར་སྦྱོར་བ་དང་སྒྲུབ་ངག་འགོད་དགོས་ལ། ཞེས་གསུངས་པའི་ཕྱིར་ཟེར། གཞན་དག་ན་རེ། ཚུལ་གསུམ་མི་
ཤེས་ཤེས་རུང་དུ་ཡོད་པའི་གང་ཟག་ལ་འགོད་དགོས་པ་མ་ཡིན་པར་ཐལ། ཚུལ་གསུམ་ངེས་ཟིན་པའི་གང་ཟག་ལ་
འགོད་པ་ཡིན་པའི་ཕྱིར། དེར་ཐལ། ཚུལ་གསུམ་ངེས་པའི་གང་ཟག་དེ་ལ་སྔར་ངེས་པའི་ཚུལ་གསུམ་ཀ་སོ་སོར་
དུས་གཅིག་ཏུ་དྲན་པར་བྱ་བའི་ཆེད་དུ་འགོད་དགོས་པ་ཡིན་པའི་ཕྱིར། དེར་ཐལ། སྡོམ་ལས། ཚུལ་གསུམ་སོ་
སོར་ངེས་རྗེས་སུ། ། དུས་གཅིག་དྲན་པར་བྱ་བའི་ཆེད། ། སྒྲུབ་ངག་ཡང་དག་འགོད་པ་ཡིན། ། ཞེས་དང༌། སྡེ་
བདུན་རྒྱན་ལས་ཀྱང་། མདོར་ན་སྒྲུབ་ངག་གི་བྱེད་ལས་ནི། ཚུལ་གསུམ་ཤེས་ཟིན་དྲན་པར་བྱེད་པ་ཡིན་གྱི། མ་
ཤེས་པ་ཤེས་པར་བྱེད་པ་མ་ཡིན་པས། 
ཞེས་གསུངས་པའི་ཕྱིར་ཟེར་བ་སོགས་ལ་བློ་ལྡན་རྣམས་ཀྱིས་དཔྱད་པར་
མཛོད། ཁ་ཅིག་ན་རེ། རྣམ་འགྲེལ་རྩ་བའི་སྐབས་སུ་གཞན་དོན་བསྒྲུབ་བྱའི་མཚན་ཉིད་བཤད་པའི་ཚེ། མདོར་
བསྟན་རྒྱས་བཤད་གཉིས་ཀྱི་སྒོ་ནས་བསྟན་པ་མ་ཡིན་པའི་ཕྱིར། དེར་ཐལ། ངོབོ་ཚིག་ཕྲད་བདག་ ཉིད་
འདོད། ། ཅེས་སོགས་ཚིགས་བཅད་གཅིག་གིས་མདོར་བསྟན་ནས། རྒྱས་པར་བཤད་པའི་ཚེ་འདོད་པ་རྒྱས་པར་
བཤད་ལ། རང་ཉིད་རྒྱས་པར་བཤད་པ། མ་བསལ་བ་རྒྱས་པར་བཤད་པ་མ་ཡིན་པའི་ཕྱིར། དེར་ཐལ། ཊཱིཀ་
བྱེད་གཞན་དག་གིས་དེ་ལྟར་འདོད་ཀྱང་དེ་མི་འཐད་པའི་ཕྱིར། དེར་ཐལ། ཊཱིཀ་ཆེན་རིགས་པའི་རྒྱ་མཚོ་ལས།
དེས་ན་ཊིཀ་བྱེད་གཞན་དག་གིས་སྐབས་འདིར་རང་ལུགས་ཀྱི་གཞན་དོན་བསྒྲུབ་བྱའི་མཚན་ཉིད་ལ། མདོར་
བསྟན། རྒྱས་བཤད་གཉིས། རྒྱས་བཤད་ལ་འདོད་པ་དང་། རང་ཉིད་དང་མ་བསལ་བ་རྒྱས་པར་བཤད་པ་དང་
གསུམ་ཞེས་པའི་བསྡུས་དོན་འགོད་པ་ནི། གཞུང་གི་ཚིག་ཙམ་ལ་ཡང་མ་བརྟགས་པ་སྟེ། དེ་ལྟར་ན་མདོར་བསྟན་
དུ་མ་བསལ་བ་མདོར་བསྟན་པ་མེད་པར་དེ་ཉིད་ཀྱི་རྒྱས་བཤད་བཀོད་ན། རྩོམ་པ་པོ་བསྟན་བཅོས་ཀྱི་བརྡ་ལ་མ་
བྱང་བར་འགྱུར་ཏེ། མདོར་བསྟན་ཡོད་ཀྱང་རྟོགས་སླ་བ་ལ་བསམ་ནས་དེའི་རྒྱས་བཤད་མི་བྱེད་པ་ནི། བསྟན་
བཅོས་མཁན་པོ་དག་གི་ལུགས་ལ་ཡོངས་སུ་གྲགས་ཀྱང་། མདོར་བསྟན་མེད་པའི་རྒྱས་བཤད་དང་། རྒྱས་བཤད་
མེད་པའི་དོན་བསྡུ་སོགས་ནི་ལུས་མེད་པའི་ཡན་ལག་དང་འདྲ་བར་རང་ཉིད་ངོ་ཚ་བའི་གནས་སུ་བྱེད་པ་ཡིན་
ནོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། ངོ་བོ་ཚིག་ཕྲད་བདག་ཉིད་འདོད། ། ཅེས་སོགས་
ཀྱིས་མདོར་བསྟན་ནས། རྒྱས་པར་བཤད་པའི་ཚེ་འདོད་པ་རང་ཉིད་མ་བསལ་བ་སོགས་རྒྱས་པར་བཤད་པ་ཡིན་
པའི་ཕྱིར། དེར་ཐལ། ཐར་ལམ་གསལ་བྱེད་ལས། རང་ལུགས་ཀྱི་དམ་བཅའི་མཚན་ཉིད་བཤད་པ། གཞན་གྱི་

གཏན་ཚིགས་རིག་པའི་དོགས་དཔྱོད། ， 49 •
དམ་བཅའི་མཚན་ཉིད་དགག་པ། གཞན་གྱི་དམ་བཅའ་ལྟར་སྣང་གི་དཔེ་འགོད་པའོ། ། དང་པོ་ལ། མདོར་
བསྟན། རྒྱས་བཤད་དོ། ། ཞེས་པ་ནས། གཉིས་པ་རྒྱས་བཤད་ལ། འདོད་པ་རྒྱས་བཤད། རང་ཉིད་རྒྱས་
བཤད། མ་བསལ་བ་རྒྱས་བཤད་དོ། ། ཞེས་གསུངས་པའི་ཕྱིར་ཟེར། ཁ་ཅིག་ན་རེ། གཞན་དོན་བསྒྲུབ་བྱའི་
མཚན་ཉིད་ལ་རིགས་སྒོ་ནས་གསུངས་པ་དང་། ཚད་མ་ཀུན་བཏུས་ལས་གསུངས་པ་གཉིས་ཡོད་པས། རིམ་
བཞིན་རིགས་མི་མཐུན་སེལ་བའི་ཆེད་དང་། ལོག་རྟོག་སེལ་བའི་ཆེད་དུ་གསུངས་པ་ཡིན་ཏེ། རིགས་གཏེར་དར་
ཊཱིཀ་ལས། གཉིས་པ་ནི། རིགས་པའི་སྒོར་བསྒྲུབ་བྱར་འོས་པ་རྒོལ་བས་བསྒྲུབ་བྱར་འདོད་པ། གཞན་དོན་
བསྒྲུབ་བྱའི་མཚན་ཉིད་དུ་བཞག་པ་ལ་དགོས་པ་ཡོད་དེ། རིགས་མི་མཐུན་སེལ་བའི་ཆེད་དུ་བསྡུས་ནས་གསུངས་
པ་ཡིན་པའི་ཕྱིར། ཚད་མ་མདོར་ལོག་རྟོག་སེལ་བའི་ཆེད་དུ་ཚིག་ཟུར་ཕྱིན་པར་གསུངས་པ་ཡིན་པས་བསྡུ་ན་སྔ་མ་
ཡང་འདིར་འདུས་ལ། བཤད་ན་འདིའང་སྔ་མ་ལྟར་བཤད་དུ་ཡོད་པས་དོན་སྔ་མ་དང་འདྲའོ། ། ཞེས་དང་།
རྟགས་རིགས་མཆན་ལས་ཀྱང་། སྡེ་བདུན་རྒྱན་ལྟར་ན། ཚད་མ་མདོ་ལས་གསུངས་པ་དེ། ལོག་རྟོག་སེལ་བའི་
དབང་དུ་བྱས་པ་དང་། རིགས་སྒོ་ལས་གསུངས་པ་དེ་རིགས་མི་མཐུན་སེལ་བའི་དབང་དུ་བྱས་པར་གསུངས་ལ།
ཞེས་གསུངས་པའི་ཕྱིར་ཟེར། གཞན་དག་ན་རེ། དེ་ནི་མི་རིགས་ཏེ། དེ་གཉིས་ཀས་ཀྱང་ལོག་རྟོག་སེལ་བའི་ཕྱིར།
དེར་ཐལ། རིགས་རྒྱན་ལས། ཁ་ཅིག་ཀུན་ལས་བཏུས་ལས། བསྟན་པ་དེས་ལོག་རྟོག་སེལ་ལ་རིགས་སྒོ་ནས་
བཤད་པ་དེས་རིགས་མི་མཐུན་སེལ་བས་ཟློས་པའི་སྐྱོན་མེད་དོ་ཞེ་ན། དེའི་ཁྱད་པར་མི་འཐད་དེ། དེ་གཉིས་ཀས་
ཀྱང་ལོག་རྟོག་དང་རིགས་མི་མཐུན་གཉིས་ཀ་སེལ་ནུས་པའི་ཕྱིར། ཞེས་གསུངས་པའི་ཕྱིར་ཟེར། ཁ་ཅིག་ན་རེ།
སྒྲ་མི་རྟག་པ་དེ་གཞན་དོན་བསྒྲུབ་བྱ་ཡང་དག་ཡིན་ཏེ། སྒྲ་མི་རྟག་པར་སྒྲུབ་པར་བྱེད་པའི་གཞན་དོན་བསྒྲུབ་བྱ་
ཡིན་པའི་ཕྱིར་ཏེ། དེ་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་གི་བསྒྲུབ་བྱ་ཡིན་པའི་ཕྱིར་ཏེ། དེ་མ་ཡིན་
ན་དེའི་མཚན་གཞི་འཇོག་རྒྱུ་མེད་པར་འགྱུར་བའི་ཕྱིར་ཟེར། ལ་ལས། དེ་གཞན་དོན་བསྒྲུབ་བྱ་མ་ཡིན་པར་ཐལ།
དེ་ལ་གཞན་དོན་བསྒྲུབ་བྱ་ཡིན་མིན་གཉིས་ཡོད་པའི་ཕྱིར་ཏེ། དེ་སྒྲུབ་ཀྱི་གཞན་དོན་བསྒྲུབ་བྱ་དང་རང་དོན་
བསྒྲུབ་བྱ་སོ་སོར་འཇོག་རྒྱུ་ཡོད་པའི་ཕྱིར་དང་། དེ་ཆོས་ཅན། གཞན་དོན་བསྒྲུབ་བྱ་ཡང་དག་ཡིན་ཏེ། ངོ་བོའི་
དོན་སོགས་ཆོས་ལྔ་ཚང་བའི་ཕྱིར་ཞེས་པའི་སྦྱོར་བ་སྦྱོར་བ་ཡང་དག་མ་ཡིན་པའི་ཕྱིར ། མ་གྲུབ་ན། དེ་རྟོགས་
ནས་གཞན་དོན་བསྒྲུབ་བྱ་རྟོགས་དགོས་ཀྱི་གང་ཟག་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། དེ་རྟོགས་
ནས་སྒྲ་མི་རྟག་པར་སྒྲུབ་པར་བྱེད་པའི་དེ་རྟོགས་དགོས་ཀྱི་གང་ཟག་ཡོད་པར་ཐལ་ལོ། འདོད་མི་ནུས་ཏེ། དེ་དེ་
སྒྲུབ་ཀྱི་གཞན་དོན་བསྒྲུབ་བྱ་ཡིན་ན། དེ་རྟོགས་ན། དེ་སྒྲུབ་ཀྱི་གཞན་དོན་བསྒྲུབ་བྱ་རྟོགས་དགོས་པའི་ཕྱིར་ཟེར་
ན། དཔྱད་དགོས་སོ། ། ཁ་ཅིག་ན་རེ། གཞན་དོན་བསྒྲུབ་བྱའི་མཚན་ཉིད་ཀྱི་ཟུར་གྱི་མ་བསལ་བའི་ལྡོག་ཕྱོགས་

• 50 •
 གཏན་ཚིགས་རིག་པའི་དོགས་དཔྱོད།
བསལ་བ་ལ་མངོན་སུམ་ཚད་མས་བསལ་བ། དངོས་སྟོབས་རྗེས་དཔག་གིས་བསལ་བ། ཡིད་ཆེས་རྗེས་དཔག་གིས་
བསལ་བ། གྲགས་པའི་རྗེས་དཔག་གིས་བསལ་བ་དང་བཞི་མེད་པའི་ཕྱིར། དེར་ཐལ། ཐར་ལམ་གསལ་བྱེད་
ལས། བསལ་བ་ལ་དབྱེ་བ་མེད་དེ། བསལ་བ་གཞི་མ་གྲུབ་པའི་ཕྱིར། ཞེས་གསུངས་པའི་ཕྱིར། ལ་ལ་ན་རེ།
བཤད་མ་ཐག་པ་དེ་མི་འཐད་པར་ཐལ། བསལ་བ་ལ་དབྱེ་ན་དེ་འདྲ་བ་བཞི་ཡོད་པའི་ཕྱིར། དེར་ཐལ། ཚད་མ་
རིགས་རྒྱན་ལས། ཚད་མས་བསལ་བ་ནི། ཚད་མས་གྲུབ་པའི་དོན་གྱི་ལོག་ཕྱོགས་དངོས་ཡིན་ལ། དེ་ལ་དབྱེ་ན།
མངོན་སུམ་གྱིས་བསལ་བ། དངོས་སྟོབས་རྗེས་དཔག་གིས་བསལ་བ། ཡིད་ཆེས་རྗེས་དཔག་གིས་བསལ་བ།
གྲགས་པའི་རྗེས་དཔག་གིས་བསལ་བ་དང་བཞི་སྟེ། སེལ་བྱེད་ཚད་མ་དེ་ལ་མངོན་སུམ་དང་དངོས་སྟོབས་རྗེས་
དཔག་ལ་སོགས་པ་བཞི་ཡོད་པའི་ཕྱིར། ཞེས་གསུངས་པའི་ཕྱིར་ཟེར་བ་སོགས་ལ་དཔྱད་གཞི་ཅུང་ཟད་ཡོད་དེ།
བསྡུས་གྲྭའི་སྐབས་སུའང་ཚད་མས་བསལ་བ་ཡོད་པར་གསུངས་པ་དང་མེད་པར་གསུངས་པ་གཉིས་ཡོད་པའི་ཕྱིར་
རོ། ། ཁ་ཅིག་ན་རེ། བྱས་ན་མི་རྟག་པས་ཁྱབ་པ་དེ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཁྱབ་པ་མ་ཡིན་ཏེ།
བྱས་ན་མི་རྟག་པས་ཁྱབ་ཅེས་པའི་ཚིག་འདིས་དེ་སྒྲུབ་ཀྱི་ཁྱབ་པ་དངོས་སུ་མ་བསྟན་པའི་ཕྱིར། དེར་ཐལ། རྟགས་
རིགས་མཐའ་དཔྱོད་ལས། ཁྱབ་སྔོན་ཅན་ལ་དེ་མེད་ཀྱང་། ། ཞེས་པའི་ལུང་དོན་མ་གྲུབ་པར་ཐལ། བྱས་ན་མི་
རྟག་པས་ཁྱབ་ཅེས་པའི་ཚིག་འདིས་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཁྱབ་པ་དངོས་སུ་མ་བསྟན་
པའི་ཕྱིར་ན་མ་ཁྱབ་ཅེས་གསུངས་པའི་ཕྱིར་ཟེར། གཞན་དག་ན་རེ། དེ་འདྲའི་ཁྱབ་ཅེས་པའི་ཚིག་འདིས་དེ་སྒྲུབ་
ཀྱི་ཁྱབ་པ་དངོས་སུ་བསྟན་པའི་ཕྱིར། དེར་ཐལ། དེ་འདྲའི་ཁྱབ་པ་དེ་དེ་སྒྲུབ་ཀྱི་ཁྱབ་པ་ཡིན་པའི་ཕྱིར། དེར་
ཐལ། དེ་དེ་སྒྲུབ་ཀྱི་དངོས་ཁྱབ་ཡིན་པའི་ཕྱིར། དེར་ཐལ། དེ་སྒྲུབ་ཀྱི་དངོས་ཁྱབ་ཡོད་པའི་ཕྱིར། ཞེས་སོགས་
ལའང་ཞིབ་ཆ་དགོས། ཁ་ཅིག་ན་རེ། རྟགས་ཡང་དག་ལ་འབྲས་རང་མ་དམིགས་པའི་རྟགས་གསུམ་དུ་གྲངས་མ་
ངེས་པའི་ཕྱིར། དེར་ཐལ། ལེའུ་དང་པོའི་མཐལ་དཔྱོད་ལས། ཡང་སྔ་ཕྱིའི་མཁས་པ་མང་པོས་གཞི་གྲུབ་ན་
དགག་རྟགས་ཡང་དག་དང་རང་བཞིན་ཀྱི་རྟགས་ཡང་དག་གིས་ཁྱབ་པ་ཁས་བླངས་ནས་རྟགས་ཡང་དག་ལ་འབྲས་
རང་མ་དམིགས་པའི་རྟགས་ཡང་དག་གསུམ་དུ་ཁས་ལེན་པ་ཚིག་ལ་དངོས་འགལ་ཡིན་པར་གོ་སྟེ། ཤེས་བྱ་ལ་
གཞལ་བྱ་དང་། ཡོད་པ་དང༌། དངོས་པོ་གསུམ་དུ་གྲངས་ངེས་པར་ཐལ། རྟགས་ཡང་དག་ལ་འབྲས་བུ་དང་
རང་བཞིན་དང་མ་དམིགས་པའི་རྟགས་ཡང་དག་གསུམ་དུ་གྲངས་ངེས་པའི་ཕྱིར། རྟགས་སོང་། མ་ཁྱབ་ན།
རང་བཞིན་གྱི་རྟགས་ཡང་དག་དང་མ་དམིགས་པའི་རྟགས་ཡང་དག་གཉིས་རྟགས་ཡང་དག་གི་ཡ་གྱལ་ཡིན་པར་
ཐལ། མ་ཁྱབ་པ་དེའི་ཕྱིར། འདོད་ན། རང་བཞིན་གྱི་རྟགས་ཡང་དག་གི་ཡ་གྱལ་ལ་རྟགས་ཡང་དག་དང་མ་
དམིགས་པའི་རྟགས་ཡང་དག་འཇོག་རིགས་པར་ཐལ། རྟགས་ཡང་དག་དང་རང་བཞིན་གྱི་རྟགས་ཡང་དག་དང་

གཏན་ཚིགས་རིག་པའི་དོགས་དཔྱོད། • 51 •
མ་དམིགས་པའི་རྟགས་ཡང་དག་གསུམ་ཁྱབ་ཆེ་ཆུང་མེད་ཀྱང་ཕྱི་མ་གཉིས་སྔ་མའི་ཡ་གྱལ་དང་། སྔ་མ་ཕྱི་མ་གཉིས་
ཀྱི་དབྱེ་གཞི་ཡིན་པའི་ཕྱིར། འཁོར་གསུམ་ཁས། འདོད་ན། རྟགས་ཡང་དག་ཆོས་ཅན། ཁྱོད་ཁྱོད་ཀྱི་དབྱེ་གཞི་
དང་ཁྱོད་ཁྱོད་ཀྱི་ཡ་གྱལ་གཉིས་ཀ་མ་ཡིན་པར་ཐལ། བདག་མེད་ཡིན་པའི་ཕྱིར། ཞེས་དང་། རྟགས་ཡང་དག་
ལ་འབྲས་རང་མ་དམིགས་པའི་རྟགས་ཡང་དག་གསུམ་དུ་གྲངས་ངེས་པར་ཐལ། རྟགས་ཡང་དག་ལ་བསྒྲུབ་བྱའི་
ཆོས་ཀྱི་ངོ་བོ་དང་འབྲེལ་ཚུལ་ཅི་རིགས་ཀྱིས་འབྲས་རང་མ་དམིགས་པའི་རྟགས་ཡང་དག་གསུམ་དུ་གྲངས་ངེས་པའི་
ཕྱིར་ན་མ་ཁྱབ་པ་ཤིན་ཏུ་གསལ་བར་རྟོགས་སླའོ། ། ཞེས་གསུངས་པའི་ཕྱིར་དང་། མཆན་ལས་ཀྱང་། འབྲས་
རང་མ་དམིགས་པའི་རྟགས་ཡང་དག་གསུམ་པོ་དེ་རྟགས་ཡང་དག་གི་དབྱེ་བ་མ་ཡིན་ཏེ། འབྲས་རྟགས་ཡང་དག་
ནི་དེའི་དབྱེ་བ་ཡིན་ཡང་། རང་བཞིན་དང་མ་དམིགས་པ་གཉིས་རྟགས་ཡང་དག་གི་དབྱེ་བ་མ་ཡིན་པའི་ཕྱིར་ཏེ།
ཞེས་སོགས་གསུངས་པའི་ཕྱིར་ཟེར། གཞན་དག་ན་རེ། རྟགས་ཡང་དག་ལ་བསྒྲུབ་བྱའི་ཆོས་ཀྱི་ངོ་བོ་དང་འབྲེལ་
ཚུལ་ཅི་རིགས་ཀྱིས་འབྲས་རང་མ་དམིགས་པའི་རྟགས་ཡང་དག་གསུམ་དུ་དབྱེ་བ་མ་ཡིན་པའི་ཕྱིར། དེར་ཐལ།
བསྒྲུབ་བྱའི་ཆོས་ཀྱི་ངོ་བོ་དང་འབྲེལ་ཚུལ་ཅི་རིགས་ཀྱིས་རང་བཞིན་གྱི་རྟགས་ཡང་དག་དང་མ་དམིགས་པའི་རྟགས་
ཡང་དག་དང་རྟགས་ཡང་དག་གསུམ་པོ་དོན་གཅིག་ཡིན་པའི་ཕྱིར། དེར་ཐལ། བྱས་པ་དེ་སྒྲུབ་ཀྱི་བསྒྲུབ་བྱའི་
ཆོས་ཀྱི་ངོ་བོ་དང་འབྲེལ་ཚུལ་ཅི་རིགས་ཀྱིས་རྟགས་ཡང་དག་དང་རང་བཞིན་གྱི་རྟགས་ཡང་དག་དང་མ་དམིགས་
པའི་རྟགས་ཡང་དག་གསུམ་ཀ་ཡིན་པ་བཞིན་དུ་ཤེས་བྱ་ཐམས་ཅད་ལ་ཡང་དེ་ལྟར་ཡིན་པའི་ཕྱིར། དེར་ཐལ།
བྱས་པ་འབྲས་བུ་མ་དམིགས་པའི་རྟགས་ཡང་དག་ཏུ་བཞག་པ་བསྒྲུབ་བྱའི་ཆོས་ཀྱི་ངོ་བོ་དང་འབྲེལ་ཚུལ་གྱིས་དེ་
ལྟར་བཞག་པ་ཡིན་པའི་ཕྱིར། དེ་ལྟ་མིན་ན་གང་གི་སྒོ་ནས་དེ་ལྟར་འཇོག་པ་ཡིན། ཞེས་སོགས་ཟེར་བ་ལ་དཔྱད་
པར་འཚལ། ཁ་ཅིག རང་ཉིད་གང་ལ་ཆ་ཤས་སུ་ལྡན་པའི་དོན་དེ། དེ་སྒྲུབ་ཀྱི་རྟགས་སྐྱོན་ཅན་དུ་སྒྲུབ་པ་ལ་
ཚུལ་གསུམ་ཚང་བ་དེ་ཉིད། དེ་སྒྲུབ་ཀྱི་རྟགས་སྐྱོན་གྱི་མཚན་ཉིད། ཕྱོགས་སྐྱོན་དང་དཔེ་སྐྱོན་ལ་ཡང་མཚན་ཉིད་
དེ་ལྟར་ཡིན་ནོ་ཟེར། དེ་ནི་འཐད་པ་མ་ཡིན་ཏེ། རང་ཉིད་གང་ལ་ཆ་ཤས་སུ་ལྡན་པ་དེ། དེ་སྒྲུབ་ཀྱི་རྟགས་སྐྱོན་
ཅན་དུ་སྒྲུབ་བྱེད་ཀྱི་ཚུལ་གསུམ་ཡིན་པ་མེད་པའི་ཕྱིར། མ་གྲུབ་ན། དེར་ཐལ། རང་ཉིད་གང་ལ་ཆ་ཤས་སུ་ལྡན་
པ་དེ་དེ་སྒྲུབ་ཀྱི་རྟགས་སྐྱོན་ཅན་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་སྒྲུབ་ཀྱི་རྟགས་ཡང་
དག་ཡིན་པའི་ཕྱིར་ཏེ། གཞི་གྲུབ་པའི་ཕྱིར། དེ་ནི་སྦྱོར་བ་སྐོར་གཅིག་ལ་མཚོན་པ་ཡིན་པས་སྐྱོན་དེ་དག་འབྱུང་
བར་མི་འགྱུར་རོ་ཞེ་ན། དེ་ཙམ་གྱིས་སྐྱོན་དང་བྲལ་བ་མ་ཡིན་ཏེ། དེ་ལྟ་ན། འོ་ན་རང་ཉིད་གང་ལ་ཆ་ཤས་སུ་
ལྡན་པའི་དོན་དེ་བུམ་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་སྐྱོན་ཅན་ཡིན་པར་ཐལ། ཁས་
ལེན་འཐད་པའི་ཕྱིར། འདོད་མི་ནུས་ཏེ། རང་ཉིད་གང་ལ་ཆ་ཤས་སུ་ལྡན་པའི་དོན་དེ། བུམ་པའི་རྟགས་ཀྱིས་

• 52 . གཏན་ཚིགས་རིག་པའི་དོགས་དཔྱོད།
སྒྲ་མི་རྟག་པར་སྒྲུབ་པར་བྱེད་པའི་རྟགས་སྐྱོན་ཅན་དུ་མ་གྲུབ་པའི་ཕྱིར། དེར་ཐལ། དེ་དེའི་རྟགས་སྐྱོན་ཅན་དུ་མ་
གྲུབ་པར་མ་ཟད་བུམ་པའི་རྟགས་ཀྱིས་དེ་སྒྲུབ་ཀྱི་རྟགས་སུ་བཀོད་པ་ཙམ་ཡང་མ་ཡིན་པའི་ཕྱིར་ཏེ། བུམ་པའི་
རྟགས་ཀྱིས་དེ་སྒྲུབ་ཀྱི་རྟགས་ཡིན་ན་བུམ་པ་དང་གཅིག་ཡིན་པའི་ཁྱབ་པའི་ཕྱིར། རྟགས་སླའོ། ། གཞན་ཡང་
རང་ཉིད་གང་ལ་ཆ་ཤས་སུ་ལྡན་པའི་དོན་དེ། དེ་སྒྲུབ་ཀྱི་རྟགས་ཕྱོགས་དཔེ་སྐྱོན་ཅན་གསུམ་ག་ཡིན་པར་ཐལ་
ལོ། ། དེ་དེ་གསུམ་ག་ཡིན་པར་སྒྲུབ་པར་བྱེད་པའི་རྟགས་ཡང་དག་རེ་ཡོད་པའི་ཕྱིར། དེས་ན་རང་ལུགས་ལ།
དེ་སྒྲུབ་ཀྱི་རྟགས་སུ་བཟུང་བྱ་དེ་སྒྲུབ་ཀྱི་རྟགས་སྐྱོན་ཅན་དུ་སྒྲུབ་བྱེད་ཀྱི་ཚུལ་གསུམ་ཚང་བ་སོགས་རྟགས་སྐྱོན་
སོགས་ཀྱི་མཚན་ཉིད་དུ་ཁས་ལེན་དགོས་ཏེ། ཚད་མ་རིགས་རྒྱན་ལས། དེ་སྒྲུབ་ཀྱི་རྟགས་སྐྱོན་གྱི་མཚན་ཉིད། དེ་
སྒྲུབ་ཀྱི་རྟགས་སུ་བཟུང་བྱ་དེ་རྟགས་སྐྱོན་ཅན་དུ་སྒྲུབ་བྱེད་དོ། ། ཞེས་དང། དེ་སྒྲུབ་ཀྱི་དཔེ་སྐྱོན་གྱི་མཚན་ཉིད།
དེ་སྒྲུབ་ཀྱི་དཔེར་བཟུང་བ་དེ་དཔེ་སྐྱོན་ཅན་དུ་སྒྲུབ་བྱེད་ཅེས་དང་། ཕྱོགས་སྐྱོན་གྱི་མཚན་ཉིད། ཕྱོགས་སུ་བཟུང་
བ་དེ་ཕྱོགས་སྐྱོན་ཅན་དུ་སྒྲུབ་བྱེད་དོ། ། ཞེས་གསུངས་པས་སོ། ། འགའ་ཞིག་ན་རེ། དེ་སྒྲུབ་ཀྱི་རྟགས་སྐྱོན་དང་
རྟགས་སྐྱོན་ཅན་དོན་གཅིག ཕྱོགས་སྐྱོན་སོགས་ལའང་དེ་ལྟར་ཡིན་ནོ་ཟེར། དེ་ནི་མ་བརྟགས་པའི་བབ་ཅོལ་ཆེན་
པོ་ཡིན་པས་འཐད་པར་མི་སེམས་ཏེ། དེ་སྒྲུབ་ཀྱི་རྟགས་སྐྱོན་ཅན་དང་རྟགས་ལྟར་སྣང་དོན་གཅིག་གང་ཞིག སྒྲ་
མི་རྟག་པར་སྒྲུབ་པར་བྱེད་པའི་རྟགས་ལྟར་སྣང་དང་། དེའི་རྟགས་སྐྱོན་གཉིས་ལ་མུ་བཞི་ཡོད་པའི་ཕྱིར། དེར་
ཐལ། དེ་སྒྲུབ་ཀྱི་རྟགས་ལྟར་སྣང་ཡིན་ལ་རྟགས་སྐྱོན་མ་ཡིན་པའི་མུ་ཡོད་པ་གང་ཞིག དེ་ལས་ལྡོག་པ་ཡོད།
གཉིས་ཀ་ཡིན་པ་ཡོད། གཉིས་ཀ་མ་ཡིན་པ་དང་བཞི་ཡོད་པའི་ཕྱིར། དང་པོ་གྲུབ་སྟེ། སྒྲ་དེ་དེ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དང་པོ་གང་ཞིག ཕྱི་མ་དེའི་ཕྱིར། ཟུར་དང་པོ་སླ། གཉིས་པ་མ་གྲུབ་ན། དེ་ཆོས་
ཅན། ཁྱོད་སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་སྐྱོན་མ་ཡིན་པའི་ཕྱིར། དེར་ཐལ། དེ་སྒྲུབ་
ཀྱི་རྟགས་སུ་བཟུང་བྱ་དེ་དེ་སྒྲུབ་ཀྱི་རྟགས་སྐྱོན་ཅན་དུ་སྒྲུབ་བྱེད་ཀྱི་ཚུལ་གསུམ་ཡིན་པ་མ་ཡིན་པའི་ཕྱིར། དེར་ཐལ།
སྒྲ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་རྟགས་སྐྱོན་ཅན་ཡིན་ཏེ། སྒྲ་ཡིན་པའི་ཕྱིར། ཞེས་པའི་སྦྱོར་བ་
སྦྱོར་བ་ཡང་དག་མ་ཡིན་པའི་ཕྱིར། རྟགས་སླ། རྩ་རྟགས་གཉིས་པ་གྲུབ་སྟེ། སྒྲ་མི་རྟག་པར་སྒྲུབ་པར་བྱེད་པའི་
ཕྱོགས་ཆོས་སུ་མ་གྲུབ་པའི་བྱས་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་སྒྲུབ་ཀྱི་རྟགས་སྐྱོན་ཡིན་ལ།
དེའི་རྟགས་ལྟར་སྣང་མ་ཡིན་པའི་མུ་ཡིན་པར་ཐལ། དང་པོ་གང་ཞིག ཕྱི་མ་དེའི་ཕྱིར། ཟུར་དང་པོ་གྲུབ་སྟེ།
དེ་སྒྲུབ་ཀྱི་རྟགས་སུ་བཟུང་བྱ་དེ་རྟགས་སྐྱོན་ཅན་དུ་སྒྲུབ་བྱེད་ཀྱི་ཚུལ་གསུམ་ཡིན་པ་ཡིན་པའི་ཕྱིར། དེར་ཐལ། སྒྲ་
ཆོས་ཅན། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་ཡིན་ཏེ། སྒྲ་མི་རྟག་པར་སྒྲུབ་པར་བྱེད་པའི་ཕྱོགས་སུ་མ་གྲུབ་
པའི་བྱས་པ་ཡིན་པའི་ཕྱིར། ཞེས་པའི་སྦྱོར་བ་སྦྱོར་བ་ཡང་དག་ཡིན་པའི་ཕྱིར། ཟུར་གཉིས་པ་གྲུབ་སྟེ། དེ་སྒྲུབ་

གཏན་ཚིགས་རིག་པའི་དོགས་དཔྱོད། • 53 •
ཀྱི་རྟགས་ཡང་དག་ཡིན་པའི་ཕྱིར། དེར་ཐལ། སྒྲ་ཆོས་ཅན། མི་རྟག་སྟེ། སྒྲ་མི་རྟག་པར་སྒྲུབ་པར་བྱེད་པའི་
ཕྱོགས་སུ་མ་གྲུབ་པའི་བྱས་པ་ཡིན་པའི་ཕྱིར། རྟགས་སླ། རྩ་རྟགས་གསུམ་པ་མ་གྲུབ་ན། དེར་ཐལ། སྒྲ་མི་རྟག་
པར་སྒྲུབ་པར་བྱེད་པའི་ཕྱོགས་ཆོས་སུ་མ་གྲུབ་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཁྱོད་སྒྲ་མི་རྟག་པར་སྒྲུབ་པའི་རྟགས་སྐྱོན་གང་ཞིག དེ་སྒྲུབ་ཀྱི་རྟགས་ལྟར་སྣང་ཡིན་པའི་ཕྱིར། རྟགས་དང་པོ་
བསྒྲུབས་ཟིན། གཉིས་པ་དེར་ཐལ། དེའི་རྟགས་ཀྱིས་དེ་སྒྲུབ་ཀྱི་ཁྱབ་པ་མ་གྲུབ་པའི་ཕྱིར། རྩ་རྟགས་བཞི་པ་གྲུག་
སྟེ། བྱས་པ་དེ་དེ་ཡིན་པའི་ཕྱིར། རྟགས་སླའོ། ། ཚུལ་འདིས་མཚོན་ནས་སྒྲ་མི་རྟག་པར་སྒྲུབ་པར་བྱེད་པའི་
ཕྱོགས་སྐྱོན་དང་ཕྱོགས་སྐྱོན་ཅན་གཉིས་ལ་མུ་བཞི་ཡོད་མེད་དཔྱད་དགོས་ལ། དཔེ་སྐྱོན་དང་དཔེ་སྐྱོན་ཅན་ལ་
ཡང་དཔྱད་དགོས་སོ། ། ཁ་ཅིག སྒྲ་མཉན་བྱ་མ་ཡིན་པར་སྒྲུབ་པར་བྱེད་པའི་རྟགས་སྐྱོན་དང་། སྒྲ་མཉན་བྱ་མ་
ཡིན་པར་སྒྲུབ་པའི་ཕྱོགས་སྐྱོན་གཉིས་འགལ་ཟེར་བ་ཡང་མི་འཐད་དེ། དེ་གཉིས་ཀའི་ཡིན་པ་ཡོད་པའི་ཕྱིར། མ་
གྲུབ་ན། དེར་ཐལ། སྒྲ་མཉན་བྱ་མ་ཡིན་པར་སྒྲུབ་པར་བྱེད་པའི་རྟགས་དང་ཕྱོགས་གཉིས་ཀར་བཟུང་ནས་ཕྱི་
རྒོལ་གྱི་ཚད་མས་བསལ་བ་ཞུགས་པ་དེ་ཡིན་པའི་ཕྱིར། མ་གྲུབ་ན། དེར་ཐལ། ཚད་མ་རིགས་རྒྱན་ལས། སྒྲ་
མཉན་བྱ་མ་ཡིན་པར་སྒྲུབ་པ་ལ་སྒྲ་མཉན་བྱ་མ་ཡིན་པར་རྟགས་སུ་བཀོད་པའི་ཚེ་ན། སྒྲ་མཉན་བྱ་མ་ཡིན་པར་སྒྲུབ་
པའི་རྟགས་དང་ཕྱོགས་གཉིས་ཀར་བཟུང་ནས་ཕྱི་རྒོལ་གྱི་ཚད་མས་བསལ་བ་ཞུགས་པ་ཆོས་ཅན། སྒྲ་མཉན་བྱ་མ་
ཡིན་པར་སྒྲུབ་པའི་ཕྱོགས་སྐྱོན་མ་ཡིན་པར་ཐལ། དེ་སྒྲུབ་ཀྱི་རྟགས་སྐྱོན་ཡིན་པའི་ཕྱིར། སྒྲ་མཉན་བྱ་མ་ཡིན་པ་དེ་
སྒྲ་མཉན་བྱ་མ་ཡིན་པར་སྒྲུབ་པའི་རྟགས་སྐྱོན་ཅན་དུ་སྒྲུབ་པའི་ཚུལ་གསུམ་ཡིན་པའི་ཕྱིར། རྩ་བར་འདོད་མི་ནུས་
ཏེ། སྒྲ་མཉན་བྱ་མ་ཡིན་པ་དེ་སྒྲ་མཉན་བྱ་མ་ཡིན་པར་སྒྲུབ་པའི་ཕྱོགས་སྐྱོན་ཅན་དུ་སྒྲུབ་པའི་ཚུལ་གསུམ་ཡིན་པའི་
ཕྱིར། ཞེས་གསུངས་པའི་ཕྱིར། དེས་མཚོན་ནས་རྟགས་དཔེ་ཕྱོགས་སྐྱོན་གསུམ་ལ་ཕན་ཚུན་མུ་བཞི་ཡོད་མེད་ཀྱང་
ཤེས་ནུས་སོ། ། ཁ་ཅིག་ན་རེ། དུ་ལྡན་གྱི་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར། ཞེས་པའི་སྦྱོར་
བའི་བསྒྲུབ་བྱའི་ཆོས་ལ་མེ་ཡོད་དང་རྟགས་ལ་དུ་ཡོད་འཇོག་ལ་མེ་དུ་གཉིས་མི་འཇོག་པའི་ཕྱིར་ཏེ། སྡེ་བདུན་རྒྱན་
ལས། ཁ་ཅིག་ན་རེ། ལ་མེ་ཡོད་དུ་སྒྲུབ་པ་ལ། དུ་ཡོད་རྟགས་སུ་བཀོད་པ་ན། བསྒྲུབ་བྱའི་ཆོས་ནི་མེ་དང་རྟགས་
ནི་དུ་བ་ཉིད་ཡིན་ལ། མེ་ཡོད་དང་དུ་ཡོད་ནི་བསྒྲུབ་བྱའི་ཆོས་དང་རྟགས་མ་ཡིན་ནོ་ཞེས་ཟེར་རོ། ། འདི་ནི་དེང་
སང་གི་རྟོག་གེ་པ་རྣམས་ལ་རླུང་ལྟར་གྲགས་མོད་ཀྱི་ཆེས་ཤིན་ཏུ་གནོད་པ་དུ་མའི་གནས་སུ་རྟོགས་ཏེ་འདི་ལྟར་ཤེས་
བྱ་ཆོས་ཅན། མེ་མ་ཡིན་པ་དེ་སྒྲུབ་ཀྱི་དགག་བྱའི་ཆོས་སུ་ཐལ-
 ། མེ་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པའི་ཕྱིར།
འདོད་ན། ཤེས་བྱ་ཆོས་ཅན། དུ་ལྡན་ལའི་སྟེང་དུ་དུ་བ་ཁེགས་པར་ཐལ། མེ་མ་ཡིན་ཁེགས་པའི་ཕྱིར། ཁྱབ་སྟེ།
ཁྱབ་བྱེད་བཀག་ན་ཁྱབ་བྱ་ཁེགས་པས་སོ། ། ཞེས་དང་། རང་ལུགས་ལ། མེ་ཡོད་བསྒྲུབ་བྱའི་ཆོས་དང་། དུ་

• 54 •
 གཏན་ཚིགས་རིག་པའི་དོགས་དཔྱོད།
ཡོད་རྟགས་སུ་སྨྲས་པའོ། ། ཞེས་གསུངས་པའི་ཕྱིར་དང་། གཞན་ཡང་བརྗོད་པར་བྱ་བ་མང་ཡང་འདིར་ཡི་གེ་
མངས་པར་འགྱུར་བས་རྒྱས་པར་ཤེས་འདོད་ན་དེ་ཉིད་དུ་ལྟ་བར་བྱའོ། ། གཞན་དག་ན་རེ། སྡེ་བདུན་རྒྱན་གྱི་
བཤད་ཚུལ་དེ་མི་འཐད་པར་ཐལ། གཞན་དུ་ན་དུ་བ་ཡོད་པ་དེ་སྒྲུབ་ཀྱི་འབྲས་རྟགས་ཡང་དག་ཡིན་པར་འགྱུར་ཏེ།
མེ་ཡོད་པ་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པའི་ཕྱིར། མ་ཁྱབ་ན། མེ་ཡོད་དེ་སྒྲུབ་ཀྱི་བསྒྲུབ་བྱའི་ཆོས་ཡིན་ན་དུ་
ཡོད་དེ་སྒྲུབ་ཀྱི་འབྲས་རྟགས་ཡང་དག་ཡིན་པས་ཁྱབ་པར་ཐལ། ཚད་མ་རིགས་རྒྱན་ལས། དུ་ཡོད་དེ་དུ་ལྡན་གྱི་ལ་
ལ་མེ་ཡོད་པར་སྒྲུབ་པའི་འབྲས་རྟགས་ཡིན་པར་ཐལ། མེ་ཡོད་དེ་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པའི་ཕྱིར་རོ། །
ཞེས་གསུངས་པའི་ཕྱིར་ཟེར་བ་སོགས་ལ་གཉིས་ཀ་གཞུང་ཆེན་པོའི་བཤད་ཚུལ་ཡིན་པས་བློ་ལྡན་དག་གིས་དཔྱད་
པར་འཚལ། ཁ་ཅིག དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པར་བྱེད་པའི་ཕྱོགས་ཆོས་མངོན་སུམ་
གྱིས་གྲུབ་ལ། རྗེས་སུ་འགྲོ་ལྡོག་གི་ཁྱབ་པ་ནི་མེ་དུ་རྒྱུ་འབྲས་སུ་ངེས་བྱེད་ཀྱི་ཚད་མ་ལ་བརྟེན་ནས་གྲུབ་པས། དེ་
འདྲའི་ཚད་མས་དེ་ལྟར་ངེས་པར་བྱེད་ན། རྒོལ་བ་དབང་རྣོན་གྱིས་མངོན་སུམ་ཕྲུགས་གཅིག་གིས་ངེས་ལ།
དབང་པོ་འབྲིང་པོས་ནི་མངོན་སུམ་ཕྲུགས་གསུམ་གྱིས་ངེས། དབང་རྟུལ་གྱིས་ནི་མངོན་སུམ་ཕྲུགས་ལྔས་མེ་དུ་རྒྱུ་
འབྲས་སུ་ངེས་ནུས་པའི་ཕྱིར་ཏེ། སྡེ་བདུན་རྒྱན་ལས། རྟགས་ནི་ཕལ་ཆེར་མངོན་སུམ་གྱིས་འགྲུབ་ལ། ཁྱབ་པ་ནི་
རྒྱུ་འབྲས་ངེས་བྱེད་ཀྱི་ཚད་མའི་སྟོབས་ལས་འགྲུབ་པོ། ། འོ་ན་རྒྱུ་འབྲས་ངེས་བྱེད་ཀྱི་ཚད་མ་ཕྲུགས་དུས་མེ་དུ་རྒྱུ་
འབྲས་སུ་ངེས་པར་བྱེད་ཅེ་ན་རྒོལ་བ་དབང་པོ་རྣོན་པོས་ནི། དུ་བ་མེ་ལས་སྐྱེས་བཞིན་པ་མངོན་སུམ་ཕྲུགས་གཅིག་
གིས་དུ་བ་མེའི་འབྲས་བུ་ཡིན་པར་ངེས་ནུས་ལ། དབང་པོ་འབྲིང་པོས་ནི། དང་པོར་མེ་དུ་གཉིས་ཀས་དག་པའི་ས་
ཕྱོགས་དམིགས་པའི་མངོན་སུམ་གཅིག དེ་ནས་མེ་དམིགས་པའི་མངོན་སུམ་གཅིག དེ་ནས་ས་ཕྱོགས་དེར་མེ་
ཡོད་སྟོབས་ཀྱིས་དུ་བ་སྐྱེས་པ་དམིགས་པའི་མངོན་སུམ་གཅིག་སྟེ། དུ་བ་མེ་ཡོད་སྟོབས་ཀྱིས་སྐྱེས་པའི་རྗེས་འགྲོ་
ངེས་བྱེད་ཀྱི་མངོན་སུམ་ཕྲུགས་གསུམ་གྱི་སྟོབས་ཀྱིས་དུ་བ་མེའི་འབྲས་བུར་ངེས་ནུས་ལ། ཡང་ན་དང་པོར་མེ་དུ་
གཉིས་ཀ་དམིགས་པའི་མངོན་སུམ་གཅིག དེ་ནས་གཞི་དེར་མེ་ལོག་པར་དམིགས་པའི་མངོན་སུམ་གཅིག དེ་
ནས་མེ་ལྡོག་སྟོབས་ཀྱིས་དུ་བ་ལོག་པའི་གཞི་དམིགས་པའི་མངོན་སུམ་གཅིག་སྟེ། ལྡོག་པ་ངེས་བྱེད་ཀྱི་ཚད་མ་
ཕྲུགས་གསུམ་གྱི་བྱེད་ལས་ལས་དུ་བ་མེའི་འབྲས་བུར་རྟོགས་ནུས་སོ། ། དབང་བོ་རྟུལ་བོས་ནི། དང་པོར་མེ་དུ་
གཉིས་ཀས་དག་པའི་གཞི་དམིགས་པའི་མངོན་སུམ་གཅིག དེ་ནས་གཞི་དེར་མེ་དམིགས་པའི་མངོན་སུམ་གཅིག
དེ་ནས་གཞི་དེར་མེ་ཡོད་སྟོབས་ཀྱིས་དུ་བ་སྐྱེ་བར་དམིགས་པའི་མངོན་སུམ་གཅིག དེ་ནས་གཞི་དེར་མེ་ལོག་པ་
དམིགས་པའི་མངོན་སུམ་གཅིག དེ་ནས་མེ་ལྡོག་སྟོབས་ཀྱིས་དུ་བ་ལོག་པར་དམིགས་པའི་མངོན་སུམ་གཅིག་སྟེ།
རྗེས་སུ་འགྲོ་ལྡོག་གཉིས་ཀ་ངེས་བྱེད་ཀྱི་མངོན་སུམ་ཕྱུགས་ལྔའི་བྱེད་ལས་ལས་དུ་བ་མེའི་འབྲས་བུར་རྟོགས་ནུས་ལ།

• 55 •
གཏན་ཚིགས་རིག་པའི་དོགས་དཔྱོད། །
ཚུལ་འདིས་རྒྱུ་འབྲས་གཞན་ལ་ཡང་ཤེས་པར་བྱའོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། བཤད་
མ་ཐག་པ་དེ་མི་འཐད་པར་ཐལ། མེ་དུ་རྒྱུ་འབྲས་སུ་ངེས་བྱེད་ཀྱི་ཚད་མ་དེ་ལ་མངོན་སུམ་ཕྲུགས་གསུམ་དང་ཡ་དྲུག་
ལས་ལྷག་མེད་པའི་ཕྱིར། དེར་ཐལ། དེ་རྒྱུ་འབྲས་སུ་ངེས་བྱེད་ཀྱི་ཚད་མ་ཕྲུགས་དྲུག་ཡོད་ན་ཚད་མ་ཡ་བཅུ་གཉིས་
ཡོད་དགོས་པ་ལས། དེ་མེད་པའི་ཕྱིར། དེར་ཐལ། ཚད་མ་རིགས་རྒྱན་ལས། ཚད་མ་ཕྲུགས་དྲུག་ལ་བརྟེན་ནས་
མེ་དུ་རྒྱུ་འབྲས་སུ་འགྲུབ་པ་ཡིན་ནོ་ཞེ་ན། དེ་ལ་ཚད་མ་ཕྲུགས་དྲུག་མི་འཐད་དེ། ཕྲུགས་ནི་ཟུང་ཡིན་ལ། དེ་ལ་
ཚད་མ་ཡ་དྲུག་ཡོད་པ་ཡིན་གྱི་ཟུང་དྲུག་མེད་པའི་ཕྱིར་རོ། ། ཞེས་དང༌། དེ་དང་མཐུན་པར་ལེའུ་དང་པོའི་མཐའ་
དཔྱོད་ལས་ཀྱང༌། ཚད་མ་ཕྲུགས་དྲུག་ཟེར་ན་ཚིག་དོན་གཉིས་ཀར་སྐྱོན་ཞུགས་པ་སྟེ། འོ་ན་དེ་དྲུག་ཆོས་ཅན།
ཚད་མ་ཟུང་དྲུག་ཡིན་པར་ཐལ། ཚད་མ་ཕྲུགས་དྲུག་ཡིན་པའི་ཕྱིར། རྟགས་ཁས། འདོད་ན་ཁྱོད་ལ་ཚད་མ་ཡ་
བཅུ་གཉིས་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཚད་མ་རེ་རེ་བ་དྲུག་ལས་མ་བྱུང་བའི་ཕྱིར།
ཞེས་སོགས་གསུངས་པའི་ཕྱིར་ཟེར་བ་ལ་དཔྱད་པར་མཛོད། ཁ་ཅིག་ན་རེ། ཐུབ་པ་སངས་རྒྱས་བཅོམ་ལྡན་
འདས་ཆོས་ཅན། དེ་བཞིན་གཤེགས་པ་ཡིན་ཏེ། མཚན་དཔེ་གསལ་རྫོགས་ཀྱི་སྐྱེས་བུ་ཡིན་པའི་ཕྱིར། ཞེས་པའི་
སྦྱོར་བ་འབྲས་རྟགས་ཡང་དག་གི་སྦྱོར་བ་ཡིན་པའི་ཕྱིར། དེར་ཐལ། ལེའུ་དང་པོའི་མཐའ་དཔྱོད་ལས། ལྔ་བ་
གྲུབ་སྟེ། མཚན་དཔེ་གསལ་རྫོགས་ཀྱི་སྐྱེས་བུའི་རྟགས་སམ། མཚན་དཔེ་དང་མཐུ་བསམ་མི་ཁྱབ་ཀྱི་སྐྱེས་བུའི་
རྟགས་ཀྱིས་དེ་བཞིན་གཤེགས་པར་སྒྲུབ་པའི་འབྲས་རྟགས་བཞི་སོགས་བཤད་པའི་ཕྱིར་ཏེ། ཞེས་གསུངས་པའི་
ཕྱིར་ཟེར། གཞན་དག་ན་རེ། མཚན་དཔེ་གསལ་རྫོགས་ཀྱི་སྐྱེས་བུ་དེ་དེ་བཞིན་གཤེགས་པའི་འབྲས་བུ་ཡིན་པར་
ཐལ། དེ་དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། དེ་གཉིས་དུས་མཉམ་དུ་གནས་
པའི་ཕྱིར། དེར་ཐལ། དེ་གཉིས་སྐྱེ་འགག་གནས་གསུམ་དུས་མཉམ་ཡིན་པའི་ཕྱིར་དང་། གཞན་ཡང་། རེ་
འགའ་བའི་དངོས་པོ་དེ། ཉེར་ལེན་གྱི་ཕུང་བོ་རང་རྒྱུ་དང་བཅས་པར་སྒྲུབ་པར་བྱེད་པའི་འབྲས་རྟགས་ཡང་དག་
མཡིན་པར་ཐལ། རེ་འགའ་བའི་དངོས་པོ་དང་རང་རྒྱུ་དང་བཅས་པ་གཉིས་དོན་གཅིག་ཡིན་པའི་ཕྱིར་དང་།
ཡང་ཟག་བཅས་ཀྱི་ཤེས་པ་དེ། ལྷས་བྱིན་གྱི་རྒྱུད་ཀྱི་ཆགས་བཅས་ཀྱི་ཤེས་པ་རང་རྒྱུ་སྔོན་དུ་སོང་བར་སྒྲུབ་པར་བྱེད་
པའི་འབྲས་རྟགས་ཡང་དག་མ་ཡིན་པར་ཐལ། ཟག་བཅས་ཀྱི་ཤེས་པ་དེ་རང་རྒྱུ་སྔོན་དུ་སོང་བའི་བྱེ་བྲག་ཡིན་པའི་
ཕྱིར་ཏེ། དེའི་བྱེ་བྲག་ཡོད་པའི་ཕྱིར་ཟེར་བ་སོགས་ལ་དཔྱད་པར་འཚལ། གཞན་ཡང་དེར་མ་ཟད་འབྲས་རྟགས་
དེ་ལ་ལུང་མ་བསྟན་བརྟག་ཚུལ་གྱི་འབྲས་རྟགས་ཡང་དག་དང་། དད་ཅན་དུ་སྒྲུབ་པའི་དེ་དང་། བྱང་སེམས་སུ་
སྒྲུབ་པའི་དེ་དང་། ཆགས་ཅན་དུ་སྒྲུབ་པའི་དེ་རྣམས་སུ་ཡོད་པའི་ཕྱིར་ཏེ། ལེའུ་དང་པོའི་མཐའ་དཔྱོད་ལས།
འདིའི་མཚན་མ་ནི་རྟགས་ཀྱི་མིང་ཡིན་ལ། རྟགས་སམ་མཚན་མ་དེའི་སྒོ་ནས་བརྟག་ཚུལ་ཤིན་ཏུ་མང་བའི་ཕྱིར་ཏེ།

• 56 • གཏན་ཚིགས་རིག་པའི་དོགས་དཔྱོད།
མས་་་་པས་ད་
དེའི་སྒོ་ནས་ལུང་མ་བསྟན་བརྟག་ཚུལ་གྱི་འབྲས་རྟགས་ཀྱང་ཡོད། དད་ཅན་དུ་སྒྲུབ་པའི་འབྲས་རྟགས་ཀྱང་ཡོད།
བྱང་སེམས་སུ་སྒྲུབ་པའི་འབྲས་རྟགས་ཀྱང་ཡོད། ཆགས་ཅན་དུ་སྒྲུབ་པའི་དེ་ཡང་ཡོད། དེ་བཞིན་གཤེགས་པར་
སྒྲུབ་པའི་འབྲས་རྟགས་ཀྱི་བར་ཡོད་པའི་ཕྱིར། ཞེས་གསུངས་པའི་ཕྱིར་ཟེར། དེ་རྣམས་ཀྱི་མཚན་གཞི་སོགས་རྒྱས་
པར་དེ་ཉིད་དུ་གསལ་བས་བློ་ལྡན་དག་གིས་དེར་ལྟ་བར་བྱའོ། ། ཁ་ཅིག་ན་རེ། དུ་བ་དེ་དུ་ལྡན་ལ་ལ་དུ་བའི་རྒྱུར་
གྱུར་བའི་མེ་ཡོད་པར་སྒྲུབ་པར་བྱེད་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འབྲས་རྟགས་ཡང་དག་དང་།
དུབ་དུ་ལྡན་ལ་ལ་མེ་ཡོད་པར་སྒྲུབ་པར་བྱེད་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་ཡང་
དག་ཡིན་པའི་ཕྱིར། དེར་ཐལ། ལེའུ་དང་པོའི་མཐའ་དཔྱོད་ལས། ཡང་འབྲས་རྟགས་ཡང་དག་ལ་དབྱེ་ན་
གཉིས་ཡོད་དེ། མཐུན་ཕྱོགས་ལ་ཁྱབ་བྱེད་དུ་འཇུག་པའི་དེ་དང་། རྣམ་གཉིས་སུ་འཇུག་པའི་དེ་གཉིས་ཡོད་པའི་
ཕྱིར། དུ་བ་དུ་ལྡན་ལ་ལ་དུ་བའི་རྒྱུར་གྱུར་བའི་མེ་ཡོད་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་དང་། དུ་བ་དུ་
ལྡན་ལ་ལ་མེ་ཡོད་པར་སྒྲུབ་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་ཡང་དག་ཡིན་པས་གཞན་
ལའང་རིགས་བསྒྲེ་ལ། ཞེས་གསུངས་པའི་ཕྱིར་ཟེར། གཞན་དག་ན་རེ། དུ་བ་དུ་ལྡན་ལ་ལ་མེ་ཡོད་པར་སྒྲུབ་
པར་བྱེད་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་ཡང་དག་མ་ཡིན་པའི་ཕྱིར། དེར་ཐལ།
དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འབྲས་རྟགས་ཡང་དག་ཡིན་པའི་ཕྱིར། དེར་ཐལ། སྦྱོར་བ་དེ་
སྒྲུབ་ཀྱི་མཐུན་ཕྱོགས་ཡིན་ན་རྟགས་སུ་བཀོད་རྒྱུ་དེ་ཡིན་པས་ཁྱབ་པའི་ཕྱིར། དེར་ཐལ། མེ་ཡོད་ན་དུ་བ་ཡོད་པས་
ཁྱབ་པའི་ཕྱིར་ན། ཁ་ཅིག་གིས་མ་གྲུབ་སྟེ། དུ་བའི་དགག་གཞི་ཆོས་ཅན་གྱི་སྟེང་དུ་མེ་ཡོད་ཀྱང་དུ་བ་མེད་པའི་
ཕྱིར་ཟེར། འོ་ན་དུ་བའི་དགག་གཞི་ཆོས་ཅན། མེ་ཡོད་པར་ཐལ། འདོད་ན། འདོད་པའི་ཕྱིར། དུ་བའི་རྒྱུར་
གྱུར་བའི་མེ་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དུ་བ་ཡོད་པར་ཐལ། དུ་བའི་རྒྱུར་
གྱུར་བའི་མེ་ཡོད་པའི་ཕྱིར། ཁྱབ་སྟེ། དུ་ལྡན་ལ་ལ་ཆོས་ཅན། དུ་བའི་རྒྱུར་གྱུར་བའི་མེ་ཡོད་དེ། དུ་བ་ཡོད་པའི་
ཕྱིར། ཞེས་པའི་སྦྱོར་བ་མཐུན་ཕྱོགས་ལ་ཁྱབ་བྱེད་དུ་འཇུག་པའི་སྦྱོར་བ་ཡིན་པའི་ཕྱིར། རྟགས་དངོས། གཞན་
ཡང་དུ་བ་དེ་དུ་ལྡན་ལ་ལ་མེ་ཡོད་པར་སྒྲུབ་པར་བྱེད་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་རྟགས་ཡང་
དག་མ་ཡིན་པར་ཐལ། དེ་དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་ཡིན་པའི་ཕྱིར།
དེར་ཐལ། མེ་ཡོད་ན་དུ་བ་ཡོད་པས་ཁྱབ་པའི་ཕྱིར། དེར་ཐལ། ལེའུ་དང་པོའི་མཐའ་དཔྱོད་ལས། འོ་ན་མེ་
ཡོད་པ་ལ་དུ་བ་ཡོད་པར་ཐལ། དུ་བ་ཡོད་པ་མེ་ཡོད་པ་དང་བདག་ཉིད་གཅིག་ཡིན་པའི་ཕྱིར་ཏེ། དེ་དེ་དང་
བདག་གཅིག་འབྲེལ་ཡིན་པའི་ཕྱིར། རྟགས་སོང་། འདོད་ན། མེ་ཡོད་དུས་དང་དུ་བ་ཡོད་དུས་སྔ་ཕྱིར་གྲུབ་པ་
མ་ཡིན་པར་ཐལ་ལོ། ། འདོད་པའི་ཕྱིར་ན་མ་ཁྱབ། ཅེས་གསུངས་པའི་ཕྱིར། འདོད་ན། དུ་བ་དུ་ལྡན་ལ་ལ་མེ་

• 57 •
གཏན་ཚིགས་རིག་པའི་དོགས་དཔྱོད།
ཡོད་པར་སྒྲུབ་པར་བྱེད་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་སུ་གསུངས་པ་ལྟར་ཁས་ལེན་
རིགས་པ་མ་ཡིན་པར་ཐལ་ལོ། ཞེས་སོགས་ཟེར་བ་ལ་ལེགས་པར་དཔྱད་དགོས་སོ། ། ཁ་ཅིག མ་དམིགས་པའི་
རྟགས་ཡང་དག་གི་སྦྱོར་བ་ཡིན་ན། མེད་དགག་དངོས་ཀྱི་བསྒྲུབ་བྱའི་ཆོས་སུ་བཟུང་བས་ཁྱབ་སྟེ། རང་རེ་ཡིག་ཆ་
ལས། དེ་དེ་སྒྲུབ་ཀྱི་དགག་རྟགས་ཡང་དག་ཏུ་འགྱུར་བ་ལ། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ལ་
མ་ཡིན་དགག་ཡོད་པས་མི་ཆོག་གི་མེད་དགག་གཅིག་དངོས་ཀྱི་བསྒྲུབ་བྱའི་ཆོས་སུ་བཟུང་བ་དེ་ངེས་པར་དགོས་པའི་
ཕྱིར། ཞེས་གསུངས་པའི་ཕྱིར་ཟེར། གཞན་དག་ན་རེ། བཤད་ཚུལ་དེ་ནི་མི་འཐད་དེ། དེ་ལྟ་ན་མེ་མེད་པའི་
རྟགས་ཀྱིས་མཚན་མོའི་རྒྱ་མཚོར་དུ་བ་མེད་པར་སྒྲུབ་པར་བྱེད་པའི་རྟགས་སྦྱོར་དེ་མེད་དགག་དངོས་ཀྱི་བསྒྲུབ་བྱའི་
ཆོས་སུ་བཟུང་བའི་སྦྱོར་བ་ཡིན་པར་ཐལ། དེ་མ་དམིགས་པའི་རྟགས་ཡང་དག་གི་སྦྱོར་བ་ཡིན་པའི་ཕྱིར། འདོད་
ན། དེ་འདྲའི་རྟགས་སྦྱོར་དེ་མེད་དགག་བསྒྲུབ་བྱའི་ཆོས་སུ་བཟུང་བའི་སྦྱོར་བ་མ་ཡིན་པར་ཐལ། མེད་དགག་
རྟགས་སུ་བཀོད་པའི་སྦྱོར་བ་ཡིན་པའི་ཕྱིར། དེར་ཐལ། དེ་སྒྲུབ་ཀྱི་བསྒྲུབ་བྱའི་ཆོས་སུ་བཟུང་བའི་དུ་བ་མེད་པ་དེ་
དང་། རྟགས་སུ་བཀོད་རྒྱུའི་མེ་མེད་པ་དེ་གཉིས་མེད་དགག་ཏུ་མཚུངས་པའི་ཕྱིར་ཟེར་བ་ལ་དཔྱད་རྒྱུ་ཅུང་ཟད་
ཡོད། ཁ་ཅིག་ན་རེ། འདོད་ཆགས་མེད་པའི་དགེ་རྩ་དང་ཞེ་སྡང་མེད་པའི་དགེ་རྩ་དང་། གཏི་མུག་མེད་པའི་
དགེ་རྩ་དང་། མ་རིག་པ་དང༌། མི་རྟག་པ་རྣམས་དགག་པ་བདུན་གྱི་ནང་ནས་གཞན་པའི་དགག་པ་ཡིན་ཏེ། མི་
རྟག་པ་ཞེས་སོགས་ཀྱི་སྒྲ་དེ་དེའི་ནང་གི་གཞན་པའི་དགག་སྒྲ་ཡིན་པའི་ཕྱིར། དེར་ཐལ། རྟགས་རིགས་མཐའ་
དཔྱོད་ལས། མི་རྟག་པ་ཞེས་པའི་ཚིག་དེ་དགག་ཚིག་ཡིན་པར་ཐལ། དེའི་ཚིག་ཟུར་གྱི་མི་ཞེས་པ་དེ་རྟག་པ་ལས་
དོན་གཞན་སྟོན་པའི་དགག་ཚིག་ཡིན་པའི་ཕྱིར། དེར་ཐལ། དེ་དགག་སྒྲ་བདུན་གྱི་ནང་ནས་གཞན་པའི་དགག་
སྒྲ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་རྣམས་གཞན་པའི་དགག་པ་མ་ཡིན་པར་
ཐལ། དེ་རྣམས་དགག་པ་བདུན་གྱི་དང་པོ་དྲུག་པོ་གང་རུང་མ་ཡིན་པའི་ཕྱིར། དེར་ཐལ། ལེའུ་དང་པོའི་མཐའ་
དཔྱོད་ལས། དེ་རྣམས་ཀྱི་དགག་སྒྲ་དེ་བདུན་གྱི་དང་པོ་དགག་བྱ་བཀག་ཙམ་གྱི་དགག་སྒྲ་ཡང་མ་ཡིན། གཉིས་པ་
རང་གི་དགག་བྱ་དེ་ལས་གཞན་དུ་སྟོན་པའི་དགག་སྒྲ་ཡང་མ་ཡིན། གསུམ་པ་རང་གི་དགག་བྱ་དང་འདྲ་བའི་
གཞན་དུ་སྟོན་པའི་དགག་སྒྲ་ཡང་མ་ཡིན། བཞི་བ་སྨད་པའི་དགག་སྒྲ་ཡང་མ་ཡིན། ལྔ་བ་ཉུང་བའི་དགག་སྒྲ་ཡང་
མ་ཡིན། དྲུག་པ་རང་གི་དགག་བྱ་དང་བྲལ་བར་སྟོན་པའི་དགག་སྒྲ་ཡང་མ་ཡིན། བདུན་པ་རྒྱུ་མཚན་དེས་ན་
འགལ་ཟླའི་དོན་ཅན་གྱི་དགག་སྒྲ་ཡིན་པར་ཤིན་ཏུ་རུང་བའི་ཕྱིར། ཞེས་སོགས་གསུངས་པའི་ཕྱིར་ཟེར་བ་ལ་
དཔྱད་གཞི་ཅུང་ཟད་ཡོད། ཁ་ཅིག་ན་རེ། བུར་གཟུགས་རྟོགས་པའི་རྗེས་དཔག་གི་རྟེན་དུ་གྱུར་བའི་རྟགས་ཡང་
དག་མེད་པའི་ཕྱིར། དེར་ཐལ། དེ་འདྲའི་རྟགས་སྦྱོར་རྣམ་དག་འགོད་རྒྱུ་མེད་པའི་ཕྱིར་ཟེར། གཞན་དག་ན་རེ།

• 58 • གཏན་ཚིགས་རིག་པའི་དོགས་དཔྱོད།
བུར་གཟུགས་རྟོགས་པའི་རྗེས་དཔག་གི་རྟེན་དུ་གྱུར་བའི་རྟགས་ཡང་དག་ཡོད་པར་ཐལ། བུར་གཟུགས་རྟོགས་
པའི་རྗེས་དཔག་དེ་རྒྱུ་ཆོས་རྗེས་དཔག་གི་འབྲས་རྟགས་ཡང་དག་ལ་བརྟེན་ནས་སྐྱེས་པའི་ཕྱིར། དེར་ཐལ། དེ་
འདྲའི་འབྲས་རྟགས་ཡང་དག་ལ་བརྟེན་ནས་རྗེས་དཔག་མི་འདྲ་བ་གཉིས་ཅིག་ཅར་སྐྱེ་བའི་ཕྱིར། དེར་ཐལ།
རྟགས་ཡང་དག་གཅིག་ལ་བརྟེན་ནས་རྗེས་དཔག་རྣམ་པ་མི་འདྲ་བ་གཉིས་ཅིག་ཅར་སྐྱེ་བ་ཡོད་པའི་ཕྱིར་ཏེ། ཐར་
ལམ་གསལ་བྱེད་ལས། རྗེས་དཔག་རྣམ་པ་མི་འདྲ་བ་གཉིས་སྐྱེས་ན་རྟགས་མི་འདྲ་བ་གཉིས་འགོད་དགོས་པ་མ་
ཡིན་པར་ཐལ། སྔར་བཤད་པ་དེ་ལྟར་རྒྱུ་ཆོས་རྗེས་དཔག་གི་འབྲས་རྟགས་གཅིག་པོ་དེ་ལས་རང་དུས་ན་འདས་
བའི་བུ་རམ་གྱི་རོ་སྔ་མའི་གཟུགས་སྐྱེད་པའི་ནུས་པ་དང་། རང་དང་དུས་གཅིག་པའི་བུ་རམ་གྱི་གཟུགས་རྣམས་
རྟོགས་པའི་ཚད་མ་སྐྱེས་པའི་ཕྱིར། ཞེས་སོགས་གསུངས་པའི་ཕྱིར་ཟེར། ལ་ལ་ན་རེ། རྟགས་སྦྱོར་ཡང་དག་
གཅིག་ལ་བརྟེན་ནས་རྗེས་དཔག་མི་འདྲ་བ་གཉིས་ཅིག་ཅར་སྐྱེས་པ་མེད་པའི་ཕྱིར། དེར་ཐལ། འཛིན་སྟངས་མི་
འདྲ་བའི་རྟོག་པ་གཉིས་ཅིག་ཅར་སྐྱེ་བ་མེད་པའི་ཕྱིར། དེར་ཐལ། རྣམ་འགྲེལ་ལེའུ་གསུམ་པ་ལས། རྟོག་གཉིས་
ཅིག་ཅར་མཐོང་བ་མེད། ། ཅེས་གསུངས་པའི་ཕྱིར་ཟེར། ཡང་འགའ་ཞིག བུར་གཟུགས་རྟོགས་པའི་རྗེས་
དཔག་དེ་རྒྱུ་ཆོས་རྗེས་དཔག་གི་འབྲས་རྟགས་ཡང་དག་གི་བསྒྲུབ་བྱ་རྟོགས་པའི་རྗེས་དཔག་མ་ཡིན་པ་གང་ཞིག
དེ་ལས་གཞན་ཞིག་གི་བསྒྲུབ་བྱ་རྟོགས་པའི་རྗེས་དཔག་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན།
རྟགས་དེར་ཐལ། ཁ་ནང་བུ་རམ་གོང་བུའི་སྟེང་དུ་བུ་རོ་སྔ་མས་བུར་གཟུགས་ཕྱི་མ་བསྐྱེད་པའི་ནུས་པ་རྟོགས་པའི་
རྗེས་དཔག་མ་ཡིན་པའི་ཕྱིར། དེར་ཐལ། དེ་གཉིས་འགལ་བ་ཡིན་པའི་ཕྱིར། དེར་ཐལ། འཛིན་སྟངས་མི་འདྲ་
བའི་རྟོག་པ་གཉིས་ཀྱི་ཡིན་པ་མེད་པའི་ཕྱིར་ཏེ། མདོ་ལས། གང་སྔ་ཕྱི་མེད་པར་སེམས་གཉིས་འབྱུང་བའི་གནས་
མེད་ཅིང་གོ་སྐབས་མེད་དོ། ། ཞེས་པ་དང་། ཡང་མདོ་ལས། སེམས་ཅན་རྣམས་ཀྱི་རྣམ་པར་ཤེས་པའི་རྒྱུད་རེ་རེ་
བའོ། ། ཞེས་གསུངས་པའི་ཕྱིར། རྟགས་གཉིས་པ་མ་གྲུབ་ན། སྦྱོར་བ་གང་གི་བསྒྲུབ་བྱ་རྟོགས་པའི་རྗེས་དཔག་
ཡིན་པ་སྨྲོས་ཤིག ཅེས་ཟེར་བ་རྣམས་ནི་བློ་གྲོས་བཟང་པོ་དག་གིས་དཔྱད་པར་བྱ་བའི་གནས་སོ། ། ཁ་ཅིག་ན་རེ།
སྒྲ་ཆོས་ཅན། མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན་ཞེས་པའི་སྦྱོར་བ་སྦྱོར་བ་ཡང་དག་མ་ཡིན་
པའི་ཕྱིར། དེར་ཐལ། བུམ་པ་དེ་སྦྱོར་བ་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་མ་ཡིན་པའི་
ཕྱིར། དེར་ཐལ། སྒྲ་མི་རྟག་པར་རྟོགས་པ་ལས་བུམ་པ་མི་རྟག་པར་རྟོགས་སླ་བ་མ་ཡིན་པའི་ཕྱིར། ཁྱབ་སྟེ། དེ་
སྒྲུབ་ཀྱི་མཐུན་དཔེ་ཡང་དག་ཡིན་ན། དེ་སྒྲུབ་ཀྱི་བསྒྲུབ་བྱ་ངེས་པའི་སྔ་རོལ་དུ་རྗེས་ཁྱབ་ངེས་པའི་གཞིར་བཟུང་
ཞིང་དེ་ལ་བརྟེན་ནས་དེ་སྒྲུབ་ཀྱི་ཁྱབ་འབྲེལ་ངེས་ནུས་པ་ཡིན་དགོས་པའི་ཕྱིར། དེར་ཐལ། དེ་དེ་སྒྲུབ་གྱི་མཐུན་
དཔེ་ཡང་དག་གི་མཚན་ཉིད་ཡིན་པའི་ཕྱིར་ཏེ། དེའི་མཚན་ཉིད་ཡོད་པའི་ཕྱིར། གོང་དུ་མ་གྲུབ་ན། རྟགས་དེར་

གཏན་ཚིགས་རིག་པའི་དོགས་དཔྱོད། • 59 •
ཐལ། བུམ་པ་མི་རྟག་པར་རྟོགས་པ་ལས་སྒྲ་མི་རྟག་པ་རྟོགས་སླ་བ་ཡིན་པའི་ཕྱིར། དེར་ཐལ། ཐར་ལམ་གསལ་
བྱེད་ལས། སྤྱིར་སྒྲ་དང་བུམ་པ་གཉིས་ལས་སྒྲ་མི་རྟག་པར་ངེས་སླ་བ་ཡིན་ཏེ། ཞེས་སོགས་གསུངས་པའི་ཕྱིར་ཟེར།
གཞན་དག་ན་རེ། གོང་གི་སྦྱོར་བ་དེ་སྦྱོར་བ་ཡང་དག་ཡིན་པར་ཐལ། དེ་རང་བཞིན་གྱི་རྟགས་ཡང་དག་གི་སྦྱོར་
བ་ཡིན་པའི་ཕྱིར། དེར་ཐལ། དེ་ལྟར་ཡིན་པར་ཡིག་ཆར་གསལ་བའི་ཕྱིར། ཟེར་བ་ལ་དཔྱད་རྒྱུ་ཅུང་ཟད་ཡོད།
ཁ་ཅིག བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྗེས་ཁྱབ་འཇལ་བའི་ཚད་མ་དང༌། སྒྲ་མི་རྟག་
རྟོགས་ཀྱི་རྗེས་དཔག་གཉིས་ཀྱི་བར་དུ་ཚད་མ་གཞན་སྐྱེ་དགོས་པ་ཡིན་པའི་ཕྱིར་ཏེ། རྟགས་རིགས་མཐའ་དཔྱོད་
ལས། དེ་འདྲའི་རྗེས་ཁྱབ་འཇལ་བའི་ཚད་མ་དེས། སྒྲ་མི་རྟག་རྟོགས་ཀྱི་རྗེས་དཔག་བསྐྱེད་པ་ལ་ཚད་མ་གཞན་
གྱིས་བར་མ་ཆོད་པར་དེ་འདྲའི་རྗེས་དཔག་དངོས་སུ་བསྐྱེད་མི་ནུས་པའི་ཕྱིར་ཞེས་གསུངས་པའི་ཕྱིར་ཟེར། གཞན་
དག་ན་རེ། དེ་ནི་འཐད་པར་མི་སེམས་ཏེ། དེ་གཉིས་ཀྱི་བར་དུ་ཚད་མ་གཞན་སྐྱེ་དགོས་པ་མ་ཡིན་པའི་ཕྱིར། དེ་
གཉིས་ཀྱི་བར་དུ་ཚད་མ་གཞན་སྐྱེ་བ་མེད་པའི་ཕྱིར། དེར་ཐལ། དེ་གཉིས་ཀྱི་བར་དུ་རྟགས་འཛིན་སེམས་སྐྱེ་
དགོས་པ་གང་ཞིག རྟགས་འཛིན་སེམས་ཡིན་ན་ཚད་མ་མ་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། ཀུན་
བཏུས་ལས། རྟགས་ཀྱི་ཤེས་པ་ནི་རྗེས་དཔག་གི་དངོས་རྒྱུ་མ་ཡིན་ཏེ། དྲན་པས་བར་ཆོད་པའི་ཕྱིར། ཞེས་དང་།
རྟགས་གཉིས་པ་གྲུབ་སྟེ། རྟགས་འཛིན་སེམས་ཡིན་ན་དྲན་ཤེས་ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན་
རྟགས་ཡང་དག་གི་ཚུལ་གསུམ་འཇལ་བའི་ཚད་མས་དྲངས་ནས་སྐྱེས་པའི་ཚུལ་གསུམ་ག་དུས་གཅིག་ཏུ་དྲན་པའི་
དྲན་ཤེས་ཡིན་པས་ཁྱབ་པའི་ཕྱིར། དེར་ཐལ། སྡེ་བདུན་རྒྱན་ལས། མཚན་ཉིད་ནི། དེ་སྒྲུབ་ཀྱི་ཚུལ་གསུམ་
འཇལ་བའི་ཚད་མ་དྲངས་ནས་སྐྱེས་པའི་ཚུལ་གསུམ་ག་དུས་གཅིག་ཏུ་དྲན་པའི་ཤེས་པ། ཞེས་གསུངས་པའི་ཕྱིར་
ཟེར། ལ་ལ་ན་རེ། རྟགས་འཛིན་སེམས་ཡིན་ན་དྲན་ཤེས་ཡིན་པས་མ་ཁྱབ་པའི་ཕྱིར། དེར་ཐལ། དེ་ཡིན་ན་
ཚད་མ་མ་ཡིན་པས་མ་ཁྱབ་པའི་ཕྱིར། དེར་ཐལ། རྟགས་འཛིན་སེམས་དེ་ལ་མངོན་སུམ་ཚད་མ་དང་། རྗེས་
དཔག་ཚད་མ་དང་། དེ་དག་གིས་དྲངས་པའི་བཅད་ཤེས་གསུམ་ཡོད་པའི་ཕྱིར་ཏེ། རྣམ་ངེས་དར་ཊཱིཀ་ལས།
དེས་ན་རྟགས་འཛིན་སེམས་ལ་དབྱེ་ན། ཕྱོགས་ཆོས་འཇལ་བའི་རྟགས་འཛིན་སེམས་དང་། ཁྱབ་པ་འཇལ་བའི་
རྟགས་འཛིན་སེམས་གཉིས་ཡོད་ལ། དེ་རེ་རེ་ལ་ཡང་མངོན་སུམ་ཚད་མ་དང་། རྗེས་དཔག་ཚད་མ་དང་དེ་དག་
གིས་དྲངས་པའི་བཅད་ཤེས་དང་བཅས་པ་ཡོད་པར་ཤེས་པར་བྱའོ། ། ཞེས་གསུངས་པའི་ཕྱིར་ཟེར་བ་སོགས་ལ་
དཔྱད་དགོས་སོ། ། ཁ་ཅིག་ན་རེ། རྟགས་འཛིན་སེམས་ཡིན་ན། སྦྱོར་བ་ཡང་དག་གི་རྟགས་འཛིན་སེམས་ཡིན་
པས་ཁྱབ་པའི་ཕྱིར་ཏེ། སྦྱོར་བ་ལྟར་སྣང་གི་རྟགས་འཛིན་སེམས་མེད་པའི་ཕྱིར། དེར་ཐལ། སྡེ་བདུན་རྒྱན་ལས།
དེས་ན་ཕྱོགས་ཆོས་རྐྱང་བ་དྲན་པའི་ཤེས་པ་དང་། ཁྱབ་པ་རྐྱང་བ་དྲན་པའི་ཤེས་པ་སོགས་དེ་སྒྲུབ་ཀྱི་རྟགས་འཛིན་

• 60 •
 གཏན་ཚིགས་རིག་པའི་དོགས་དཔྱོད།
སེམས་སུ་སྨྲ་བས་ནི། རྟགས་ལྟར་སྣང་ལའང་རྟགས་ཅན་རྗེས་དཔག་གི་རྒྱུར་གྱུར་བའི་རྟགས་འཛིན་སེམས་ཡོད་
པར་ཁས་ལེན་དགོས་སོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། སྦྱོར་བ་ལྟར་སྣང་གི་རྟགས་འཛིན་
སེམས་ཡོད་པའི་ཕྱིར་ཏེ། བྱས་པའི་རྟགས་ཀྱིས་སྒྲ་རྟག་པར་སྒྲུབ་པར་བྱེད་པའི་རྟགས་འཛིན་སེམས་ཡོད་པའི་ཕྱིར།
དེར་ཐལ། མཁས་གྲུབ་ཐམས་ཅད་མཁྱེན་པའི་མངོན་ལེའུའི་ཊིཀྐ་ལས། དེས་ན་བྱས་པས་སྒྲ་རྟག་པར་སྒྲུབ་པ་ལ་
ཕྱོགས་ཆོས་འཇལ་བའི་རྟགས་འཛིན་སེམས་ཡོད་ཀྱང་། ཁྱབ་པ་འཇལ་བའི་རྟགས་འཛིན་སེམས་གྲོགས་སུ་མེད་
པས་རྟགས་ཅན་རྗེས་དཔག་བསྐྱེད་མི་ནུས་ལ། ཞེས་གསུངས་པའི་ཕྱིར་ཟེར་བ་ལའང་དཔྱད་གཞི་ཅུང་ཟད་ཡོད་
དོ། ། ཁ་ཅིག རྟགས་འཛིན་སེམས་ལ་དཔེའི་སྟེང་དུ་རྟགས་ཆོས་ཀྱི་འབྲེལ་བ་འཛིན་པའི་རྟགས་འཛིན་སེམས་
དང༌། ཆོས་ཅན་གྱི་སྟེང་དུ་རྟགས་ཆོས་ཀྱི་འབྲེལ་བ་འཛིན་པའི་རྟགས་འཛིན་སེམས་གཉིས་ཡོད་པ་ལས། དང་པོ་
ནི་རྟགས་འཛིན་སེམས་དང་། གཉིས་པ་ནི་རྟགས་ཅན་རྗེས་དཔག་ཡིན་པར་ཁས་བླངས་པ་ལ་རང་ལུགས་དང་།
སློབ་དཔོན་ཆོས་མཆོག་གཉིས་མཐུན་པ་ཡིན་པའི་ཕྱིར། དེར་ཐལ། སློབ་དཔོན་ཆོས་མཆོག་གི་བཞེད་པ་ཉིད་རང་
ལུགས་སུ་ཁས་ལེན་དགོས་པའི་ཕྱིར་ཏེ། མངོན་ལེའུའི་ཊཱི་ཀ་ལས། གཉིས་པ་ཆོས་མཆོག་གི་བཞེད་པ་ཉིད་འཐད་
པའི་ཕྱོགས་སུ་རྣམ་པར་བཞག་པ་ནི། དེ་ལྟར་ལུགས་གཞན་ནི་སྙིང་པོ་མེད་པར་གྱུར་བ་ཆོས་མཆོག་གི་བཞེད་པ་
ཉིད་གནོད་པ་དང་བྲལ་བར་གནས་སོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་ནི་མི་འཐད་དེ།
དེ་ལྟར་ཁས་བླངས་པ་ལ་དེ་ཉིད་མི་མཐུན་པའི་ཕྱིར། དེར་ཐལ། སློབ་དཔོན་ཆོས་མཆོག་གིས་དེ་ལྟར་འདོད་པ་
གང་ཞིག དེ་རང་ལུགས་སུ་ཁས་ལེན་མི་རིགས་པའི་ཕྱིར། དང་པོ་གྲུབ་སྟེ། སྡེ་བདུན་རྒྱན་ལས། སློབ་དཔོན་
ཆོས་མཆོག་ན་རེ། དེས་ན་རྟགས་འཛིན་པའི་སེམས་ནི་གཉིས་ཏེ། གཅིག་ནི་དཔེའི་སྟེང་དུ་རྟགས་ཆོས་ཀྱི་འབྲེལ་
བ་འཛིན་པ་ཡིན་ལ། གཞན་ནི་ཆོས་ཅན་གྱི་སྟེང་དུ་རྟགས་ཆོས་ཀྱི་འབྲེལ་བ་འཛིན་པ་ཡིན་ནོ། ། སྔ་མ་ནི་རྟགས་
འཛིན་ཁོ་ན་ཡིན་ལ། ཕྱི་མ་ནི་རྟགས་ཅན་གྱི་བློ་ཡང་ཡིན་ནོ་ཞེས་ཟེར་རོ། ། ཞེས་གསུངས་པའི་ཕྱིར། གཉིས་པ་
གྲུབ་སྟེ། ཡང་དེ་ཉིད་ལས། ཆོས་མཆོག་གིས་འབྲེལ་བ་ངེས་པའི་བློ་ལ་འདོད་པ་རྒྱན་གྱིས་རྒྱས་པར་བཀག་ཟིན་
པའི་ཕྱིར། སླར་ཡང་འདིར་བཀག་ཅི་དགོས་རོ་ལ་བསོད་པ་དོན་མེད་དོ། ། ཞེས་གསུངས་པའི་ཕྱིར་ཟེར་བ་
སོགས་ལ་དཔྱད་པར་བྱ་དགོས་སོ། ། ཁ་ཅིག་ན་རེ། བྱས་པ་ཆོས་ཅན། རང་གྲུབ་ཙམ་ནས་འཇིག་ངེས་ཡིན་ཏེ།
རང་ཉིད་འཇིག་པ་རང་ལས་ཕྱིས་འབྱུང་གི་རྒྱུ་དོན་གཞན་ལ་མི་ལྟོས་པའི་དངོས་པོ་ཡིན་པའི་ཕྱིར། ཞེས་པའི་སྦྱོར་
བ་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྗེས་ཁྱབ་སྒྲུབ་བྱེད་ཀྱི་སྦྱོར་བ་མ་ཡིན་པའི་ཕྱིར། དེར་ཐལ།
སྦྱོར་བ་དེ་སྒྲུབ་ཀྱི་བསྒྲུབ་བྱ་རྟོགས་པའི་རྗེས་དཔག་དེ་བྱས་པ་མི་རྟག་པ་ཁོ་ན་ལ་ཡོད་པར་རྟོགས་པའི་རྗེས་དཔག་མ་
ཡིན་པའི་ཕྱིར། དེར་ཐལ། བྱས་པ་རང་གྲུབ་ཙམ་ནས་འཇིག་ངེས་ཡིན་པར་རྟོགས་པའི་རྗེས་དཔག་ཡིན་པའི་

• 61 .
གཏན་ཚིགས་རིག་པའི་དོགས་དཔྱོད།
ཕྱིར། ཁྱབ་སྟེ། དེ་གཉིས་འགལ་བ་ཡིན་པའི་ཕྱིར་དང༌། ལྡོག་ཁྱབ་སྒྲུབ་པ་ལ་གནོད་པ་ཅན་གྱི་གཏན་ཚིགས་ལ་
ཡང་དེ་ལྟར་རོ། ། ཞེས་ཟེར། གཞན་དག་ན་རེ། དེ་འདྲའི་སྦྱོར་བ་དེ་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་
བྱེད་པའི་རྗེས་ཁྱབ་སྒྲུབ་བྱེད་ཀྱི་སྦྱོར་བ་ཡིན་པའི་ཕྱིར་ཏེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་
བསྒྲུབ་པ་ལྟོས་མེད་ཀྱི་གཏན་ཚིགས་དང་། ལྡོག་ཁྱབ་བསྒྲུབ་པ་གནོད་པ་ཅན་གྱི་གཏན་ཚིགས་གཉིས་ཡོད་པའི་
ཕྱིར་ཟེར་བ་སོགས་ལ་དཔྱད་དགོས་སོ། ། ཁ་ཅིག་ན་རེ། སྣང་རུང་མ་དམིགས་པའི་རྟགས་སྦྱོར་ཡང་དག་ཡིན་ན།
སྦྱོར་བ་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡོད་ཀྱང་དགག་གཞིའི་སྟེང་དུ་ཕྱི་རྒོལ་གྱི་མངོན་སུམ་ལ་
སྣང་དུ་རུང་བས་མ་ཁྱབ་པའི་ཕྱིར། དེར་ཐལ། མེ་མེད་པའི་རྟགས་གྱིས་མཚན་མོའི་རྒྱ་མཚོར་དུ་བ་མེད་པར་སྒྲུབ་
པར་བྱེད་པའི་དགག་བྱའི་ཆོས་སུ་བཏགས་པའི་དོན་དེ་ཡོད་ཀྱང་དགག་གཞིའི་སྟེང་དུ་ཕྱི་རྒོལ་གྱི་མངོན་སུམ་ལ་སྣང་
དུ་མི་རུང་བའི་ཕྱིར། དེར་ཐལ། ཐར་ལམ་གསལ་བྱེད་ལས། སྤྱིར་སྣང་དུ་རུང་ནས་དགག་གཞི་དེར། མངོན་
སུམལ་སྣང་དུ་མི་རུང་བ་ལ། དེར་དེའི་འབྲེལ་ཟླ་སྣང་རུང་དང་འགལ་ཟླ་སྣང་རུང་གཉིས་སུ་ངེས་ལ། ཞེས་
གསུངས་པའི་ཕྱིར་ཟེར། གཞན་དག་ན་རེ། དེ་ལྟར་བཤད་པ་མི་འཐད་དེ། དེ་ལྟ་ན་འོ་ན། མེ་མེད་པའི་རྟགས་
ཀྱིས་མེ་མེད་མཚན་མོའི་རྒྱ་མཚོར་དུ་བ་མེད་པར་སྒྲུབ་དགོས་ཀྱི་ཕྱི་རྒོལ་ཡང་དག་གི་རྒྱུད་ལ་མཚན་མོའི་རྒྱ་མཚོའི་
སྟེང་དུ་དུ་བ་ཡོད་མེད་གང་དུ་ཡང་ངེས་པའི་ཚད་མ་སྐྱེ་མི་རུང་བར་ཐལ། དེ་ཡོད་ཀྱང་སྣང་དུ་མི་རུང་བའི་ཕྱིར།
ཁྱབ་སྟེ། སྡེ་བདུན་རྒྱན་ལས། འོ་ན་ཕྱི་རྒོལ་དེའི་རྒྱུད་ལ་སྔོ་འཕྱུར་བ་དང་ལྡན་པའི་རྒྱ་མཚོ་ལ་དུ་བ་ཡོད་མེད་གང་
དུ་ཡང་ངེས་པའི་ཚད་མ་སྐྱེ་མི་རུང་བར་ཐལ་ཞིང་། ཞེས་གསུངས་པའི་ཕྱིར་དང་། གཞན་ཡང་རྒོལ་བ་དེ་ལ་རྒྱ་
མཚོའི་དུ་བ་བསྐལ་དོན་ཡིན་པར་ཐལ། དེ་ཡོད་ཀྱང་སྣང་དུ་མི་རུང་བའི་ཕྱིར། ཁྱབ་སྟེ། དེ་ཉིད་ལས། རྒོལ་བ་
དེའི་ངོར་རྒྱ་མཚོ་དེ་ལ་དུ་བ་བསྐལ་དོན་དུ་ཐལ་ལོ། ། ཞེས་དང་། ཡང་དུ་བ་དྲག་འཕྱུར་བས་ཁྱབ་པར་ནོན་པའི་
གཞིར་ཆོས་ཅན། ཁ་བའི་རེག་པ་རྒྱུན་ཆགས་སུ་གནས་པ་མེད་དེ། དུ་བ་དྲག་འཕྱུར་བས་ཁྱབ་པར་ནོན་པའི་
དངོས་པོ་ཡིན་པའི་ཕྱིར། ཞེས་བཀོད་པའི་ཚེ་དེ་སྒྲུབ་ཀྱི་དགག་བྱའི་ཆོས་ཡོད་ཀྱང་ཕྱི་རྒོལ་ལ་སྣང་དུ་མི་རུང་བར་
ཐལ། གལ་ཏེ་སྣང་དུ་རུང་ན་དེ་འགོག་པ་ལ་རང་བཞིན་མ་དམིགས་པ་འགོད་དགོས་ལ། འགལ་ཟླ་དམིགས་པའི་
རྟགས་འགོད་མི་རིགས་པའི་ཕྱིར། འདོད་མི་ནུས་ཏེ། ཡོད་ན་སྣང་རུང་ཡིན་པའི་ཕྱིར། དེར་ཐལ། སྡེ་བདུན་
རྒྱན་ལས། དུ་བ་དྲག་འཕྱུར་བས་ཁྱབ་པར་ནོན་པའི་གཞིར་ཁ་བ་སྟོབས་ཆེན་རྒྱུན་ཆགས་པ་མེད་པར་སྒྲུབ་པ་ལ།
དུ་བ་སྟོབས་ཆེན་པོས་ཁྱབ་པར་ནོན་པ་རྟགས་སུ་བཀོད་པའི་ཚེའང་དེ་སྒྲུབ་ཀྱི་དགག་བྱའི་ཆོས་ཡོད་ཀྱང་ཕྱི་རྒོལ་ལ་
སྣང་དུ་མི་རུང་བར་ཐལ། དེ་སྣང་དུ་རུང་ན་དེ་འགོག་པ་ལ་རང་བཞིན་མ་དམིགས་པའི་རྟགས་སྦྱོར་བ་རིགས་ཀྱི།
འགལ་ཟླ་དམིགས་པའི་རྟགས་སྦྱོར་བ་མི་རིགས་པའི་ཕྱིར། འདོད་ན། གཞི་དེར་ཁ་བ་སྟོབས་ཆེན་ཡོད་ཀྱང་སྣང་

• 62 •
 གཏན་ཚིགས་རིག་པའི་དོགས་དཔྱོད།
དུ་མི་རུང་། དུ་བ་རྟོབས་ཆེན་ཡོད་ན་སྣང་དུ་རུང་ཞེས་སྨྲ་བ་ནི། མངོན་སུམ་ལ་བསྙོན་པར་བྱེད་པ་ཡིན་ནོ་ཞེས་
དང་། ཡང་རྒྱ་མཚོའི་སྟེང་ཏུ་དུ་བ་ཡོད་ན་སྣང་རུང་ཡིན་པར་ཐལ། དེར་རླངས་པ་སྔོ་འཕྱུར་བ་ཡོད་ན་སྣང་རུང་
ཡིན་པའི་ཕྱིར། ཁྱབ་སྟེ། ཡང་དེ་ཉིད་ལས། གཞན་ཡང་། རྒྱ་མཚོའི་སྟེང་གི་དུ་བ་ཡོད་ཀྱང་སྣང་མི་རུང་དུ་
འདོད་པ་དང༌། རླངས་པ་སྔོ་འཕྱུར་བ་སྣང་བར་འདོད་པའང་འགལ་བ་ཡིན་ནོ། ། ཞེས་སོགས་དགག་གཞིའི་
སྟེང་དུ་དགག་བྱའི་ཆོས་སུ་བཏགས་པའི་དོན་ཡོད་ན་ཕྱི་རྒོལ་ལ་སྣང་དུ་རུང་བར་ལན་གཅིག་མ་ཡིན་པར་གསུངས་
པའི་ཕྱིར་ཟེར་བ་ལ་དཔྱད་པར་མཛོད། ཁ་ཅིག རང་རེ་ཡིག་ཆར་རིགས་ཐིག་སོགས་ལས་བཤད་པའི་བཅུ་གཉིས་
ལས་ཟུར་དུ་བཞི་བཤད་པ་མི་འཐད་པར་གསུངས་པ་དེ་མི་འཐད་པར་ཐལ། རིགས་ཐིག་ལས་བཅུ་གཉིས་མ་
བཤད་པའི་ཕྱིར། དེར་ཐལ། དེར་བཅུ་གཅིག་ལས་ལྷག་མ་གསུངས་པའི་ཕྱིར། དེར་ཐལ། རིགས་ཐིག་ལས།
འདི་ནི་སྦྱོར་བའི་བྱེ་བྲག་གིས་རྣམ་པ་བཅུ་གཅིག་གོ ། ཞེས་གསུངས་པའི་ཕྱིར་ཟེར་བ་ལའང་དཔྱད་རྒྱུ་ཡོད། ཁ་
ཅིག མེ་མེད་པ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པར་བྱེད་པའི་རྒྱུ་མ་དམིགས་པ་དང་། ཤིང་མེད་པ་
དེ་ཤིང་གིས་དབེན་པའི་བྲག་ལྗོངས་ན་ཤ་བ་མེད་པར་སྒྲུབ་པར་བྱེད་པའི་ཁྱབ་བྱེད་མ་དམིགས་པའི་རྟགས་ཡིན་བྱས་
པ་ལ། གཞན་དག་ན་རེ། དེ་ནི་མི་འཐད་དེ། མཚན་མོའི་རྒྱ་མཚོར་ཆོས་ཅན། དུ་བ་མེད་དེ། མེ་མེད་པའི་ཕྱིར་
ཞེས་དང་། ཤིང་གིས་དབེན་པའི་བྲག་ལྗོངས་ན་ཆོས་ཅན། ཤ་བ་མེད་དེ། ཤིང་མེད་པའི་ཕྱིར། ཞེས་པའི་སྦྱོར་
བདེ་གཉིས་རིམ་བཞིན་རྒྱུ་མ་དམིགས་པ་དང༌། ཁྱབ་བྱེད་མ་དམིགས་པའི་སྦྱོར་བ་ཡང་དག་མ་ཡིན་པའི་ཕྱིར།
དེར་ཐལ། སྟག་ཚང་རྭ་སྟོད་བསྡུས་གྲྭ་ལས། ཁ་ཅིག་ན་རེ། མེ་མེད་མཚན་མོའི་རྒྱ་མཚོར་ཆོས་ཅན། དུ་བ་མེད་
དེ། མེ་མེད་པའི་ཕྱིར་ཞེས་པའི་སྦྱོར་བ་འདི་རྒྱུ་མ་དམིགས་པའི་རྟགས་ཡང་དག་གི་རྟགས་སྦྱོར་ཡང་དག་ཡིན་ཟེར་
ན། ཞེས་སོགས་དང་། ཤིང་ཚད་མས་མ་དམིགས་པའི་བྲག་ལྗོངས་ན་ཆོས་ཅན། ཤ་བ་མེད་དེ། ཤིང་མེད་པའི་
ཕྱིར་ཞེས་པའི་སྦྱོར་བ་འདི་ཁྱབ་བྱེད་མ་དམིགས་པའི་རྟགས་ཡང་དག་གི་རྟགས་སྦྱོར་ཡིན་ཟེར་བ་ལ་ཡང་། སྐྱོན་
བརྗོད་ཚུལ་སྔ་མ་དང་མཚུངས་སོ། ། ཞེས་གསུངས་པའི་ཕྱིར་ཟེར་བ་སོགས་ལ་ལེགསཔར་དཔྱད་དགོས་སོ། །
དེ་ལྟར་འབྲས་རང་མ་དམིགས་པའི་རྟགས་ཡང་དག་གི་སྐབས་ཀྱི་དོགས་དཔྱོད་ཅུང་ཟད་བཤད་ཟིན་ཏོ། ཁ་ཅིག་
ན་རེ། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་བསླུ་བ་ཡིན་
ཏེ། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། དཔེར་ན་སྒྲ་མི་རྟག་པར་སྟོན་པའི་གསུང་རབ་བཞིན་
ཞེས་པའི་སྦྱོར་བ་ཡིད་ཆེས་ཀྱི་རྟགས་ཡང་དག་གི་སྦྱོར་བ་མ་ཡིན་པའི་ཕྱིར། དེར་ཐལ། སྒྲ་མི་རྟག་པར་སྟོན་པའི་
གསུང་རབ་དེ་སྦྱོར་བ་དེ་སྒྲུབ་ཀྱི་མཐུན་དཔེ་ཡང་དག་མ་ཡིན་པའི་ཕྱིར། དེར་ཐལ། སྒྲ་མི་རྟག་པར་སྟོན་པའི་
གསུང་རབ་ཆོས་ཅན། རང་གི་བསྟན་བྱའི་དོན་ལ་མི་བསླུ་བ་ཡིན་ཏེ་དཔྱད་པ་གསུམ་གྱིས་དག་པའི་ལུང་ཡིན་པའི་

• 63 •
གཏན་ཚིགས་རིག་པའི་དོགས་དཔྱོད། 
ཕྱིར། ཞེས་པའི་སྦྱོར་བ་སྦྱོར་བ་ཡང་དག་ཡིན་པའི་ཕྱིར། མ་ཁྱབ་ན། དེ་འདྲའི་སྦྱོར་བ་སྦྱོར་བ་ཡང་དག་ཡིན་
པར་ཐལ། མ་ཁྱབ་པ་དེའི་ཕྱིར། འདོད་མི་ནུས་ཏེ། སྡེ་བདུན་རྒྱན་ལས། སྒྲ་མི་རྟག་པར་སྟོན་པའི་ལུང་ཆོས་
ཅན། ཁྱོད་རང་གི་བསྟན་བྱའི་དོན་ལ་མི་བསླུ་སྟེ། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། ཅེས་
བཀོད་ན་སྐྱོན་ཅི་ཡོད་ཅེ་ན། དགོས་པ་མེད་པའི་སྐྱོན་ཡོད་དེ། ཞེས་དང་། གཞན་ཡང་དེ་འདྲའི་སྦྱོར་བ་སྦྱོར་བ་
ཡང་དག་མ་ཡིན་པར་ཐལ། སྒྲ་མི་རྟག་པ་ཅུང་ཟད་ལྐོག་གྱུར་ཡིན་པ་གང་ཞིག ཅུང་ཟད་ལྐོག་གྱུར་ལ་ལུང་གིས་
སྒྲུབ་པ་དོན་མེད་པའི་ཕྱིར། དང་པོ་སླ། གཉིས་པ་གྲུབ་སྟེ། གུང་ཐང་མཆན་ལས། ཅུང་ཟད་ལྐོག་གྱུར་གྱི་ཆོས་
སྟོང་ཉིད་ལ་སོགས་པ་འདི་རྣམས་ལ་ཇི་སྲིད་དངོས་སྟོབས་ཀྱི་དཔྱད་པ་མི་འཇུག་པ་དེ་སྲིད་དུ་སྒྲུབ་པ་སྐབས་སུ་མ་
བབས་པ་ཡིན་ལ། དེ་འཇུག་པའི་ཚེ་ལུང་གིས་བསྒྲུབ་པ་དོན་མེད་པའི་ཕྱིར་རོ། ། ཞེས་གསུངས་པའི་ཕྱིར། གོང་
དུ་མ་གྲུབ་ན། རྟགས་དེར་ཐལ། སྒྲ་མི་རྟག་པར་སྟོན་པའི་ལུང་དེ་གཞལ་བྱའི་གནས་གསུམ་ཆར་སྟོན་པའི་ལུང་
རྣམ་དག་ཡིན་པའི་ཕྱིར། དེར་ཐལ། ལུང་རྣམ་དག་ཡིན་པའི་ཕྱིར། ཁྱབ་སྟེ། གུང་ཐང་མཆན་ལས། ལུང་
རྣམ་དག་ཡིན་ན་གཞལ་བྱའི་གནས་གསུམ་ཆར་སྟོན་པའི་ལུང་རྣམ་དག་ཡིན་པས་ཁྱབ་སྟེ། ཞེས་གསུངས་པའི་ཕྱིར་
ཟེར། གཞན་དག་ན་རེ། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ཆོས་ཅན། རང་གི་བསྟན་བྱའི་
དོན་ལ་མི་བསླུ་བ་ཡིན་ཏེ། དཔྱད་གསུམ་དག་པའི་ལུང་ཡིན་པའི་ཕྱིར། དཔེར་ན་སྒྲ་མི་རྟག་པར་སྟོན་པའི་གསུང་
རབ་བཞིན་ཞེས་པའི་སྦྱོར་བ་ཡིད་ཆེས་ཀྱི་རྟགས་ཡང་དག་གི་སྦྱོར་བ་ཡིན་པའི་ཕྱིར། དེར་ཐལ། སྒྲ་མི་རྟག་པར་
སྟོན་པའི་གསུང་རབ་དེ་སྦྱོར་བ་དེ་སྒྲུབ་ཀྱི་མཐུན་དཔེ་ཡང་དག་ཡིན་པའི་ཕྱིར། དེར་ཐལ། དེ་སྒྲུབ་ཀྱི་མཐུན་དཔེ་
ཡང་དག་ཡོད་པའི་ཕྱིར་ཟེར་བ་སོགས་ལ་དཔྱད་པར་འཚལ། ཁ་ཅིག་ན་རེ། སྦྱིན་པས་ལོངས་སྤྱོད་ཁྲིམས་ཀྱིས་
བདེ་ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་བསླུ་བ་ཡིན་ཏེ། དཔྱད་གསུམ་དག་པའི་ལུང་ཡིན་
པའི་ཕྱིར། ཞེས་པའི་སྦྱོར་བ་སྦྱོར་བ་ཡང་དག་མ་ཡིན་པའི་ཕྱིར། དེར་ཐལ། སྦྱོར་བ་དེ་སྒྲུབ་ཀྱི་ཕྱོགས་ཆོས་སྒྲུབ་
བྱེད་ཀྱི་སྦྱོར་བ་ཡང་དག་མེད་པའི་ཕྱིར་ཟེར། གཞན་དག་ན་རེ། དེ་ཡོད་དེ་སྦྱིན་པས་ལོངས་སྤྱོད་ཁྲིམས་ཀྱིས་བདེ་
ཞེས་པའི་ལུང་ཆོས་ཅན། དཔྱད་པ་གསུམ་གྱིས་དག་པའི་ལུང་ཡིན་ཏེ། མཐོང་བ་མངོན་གྱུར་སྟོན་པའི་ཆ་ལ་
མངོན་སུམ་ཚད་མས་གནོད་པ་མེད་པ། མཐོང་བ་ལྐོག་གྱུར་སྟོན་པའི་ཆ་ལ་དངོས་སྟོབས་རྗེས་དཔག་གིས་གནོད་
པ་མེད་པ། མ་མཐོང་བ་ཤིན་ཏུ་ལྐོག་གྱུར་སྟོན་པའི་ཆ་ལ་ཡིད་ཆེས་རྗེས་དཔག་གིས་གནོད་པ་མེད་པ་ཡིན་པའི་ཕྱིར་
ཞེས་པའི་སྦྱོར་བ་དེ་ཡིན་པའི་ཕྱིར། དེར་ཐལ། རིགས་རྒྱན་ལས། གཉིས་པ་ལ་གཉིས། ཕྱོགས་ཆོས་སྒྲུབ་པ་
དང་། ཁྱབ་པ་སྒྲུབ་པའོ། ། དང་པོ་ནི། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ཆོས་ཅན།
དཔྱད་པ་གསུམ་གྱིས་དག་པའི་ལུང་ཡིན་ཏེ། དབུ་མ་རིན་ཆེན་ཕྲེང་བའི་རང་གཞུང་གང་ཞིག དབུ་མ་རིན་ཆེན་

• 64 • གཏན་ཚིགས་རིག་པའི་དོགས་དཔྱོད།
ཕྲེང་བ་དེ་དཔྱད་པ་གསུམ་གྱིས་དག་པའི་ཕྱིར་ཏེ། དེ་ལས་མཐོང་བ་མངོན་གྱུར་བསྟན་པ་ལ་མངོན་སུམ་ཚད་མས་
གནོད་པ་མེད་པར་མངོན་སུམ་ཚད་མས་གྲུབ། མཐོང་བ་ལྐོག་གྱུར་བསྟན་པ་ལ་དངོས་པོ་སྟོབས་ཤུགས་ཀྱི་རྗེས་
དཔག་ཚད་མས་གནོད་པ་མེད་པར་དེས་གྲུབ། མ་མཐོང་བ་ཤིན་ཏུ་ལྐོག་གྱུར་བསྟན་པ་ལ། ཁས་བླངས་སྔ་ཕྱི་
འགལ་བ་དང་རང་ཚིག་དངོས་ཤུགས་འགལ་བའི་གནོད་པ་མེད་པའི་ཕྱིར་རོ། ། ཞེས་གསུངས་པའི་ཕྱིར་ཟེར།
ལ་ལ་ན་རེ། དེ་མི་འཐད་དེ། ལུང་རྣམ་དག་ཡིན་ན་གཞལ་བྱའི་གནས་གསུམ་ཆར་སྟོན་པའི་ལུང་ཡིན་པས་མ་ཁྱབ་
པ་གང་ཞིག སྦྱོར་བ་དེ་སྒྲུབ་ཀྱི་ཕྱོགས་ཆོས་སྒྲུབ་བྱེད་ཀྱི་སྦྱོར་བ་བཀོད་པའི་ཚེ་མཐོང་བ་མངོན་གྱུར་སྟོན་པའི་ཆ་ལ་
ཞེས་སོགས་སྦྱོར་བ་མ་ཡིན་པའི་ཕྱིར། དང་པོ་གྲུབ་སྟེ། ཤིན་ལྐོག་ཁོ་ན་སྟོན་པའི་ལུང་ཡོད་པའི་ཕྱིར། དེར་ཐལ།
སྡེ་བདུན་རྒྱན་ལས། དཔྱད་པ་གསུམ་གྱིས་དག་པའི་ཚུལ་ཡང་། ལུང་དེའི་བརྗོད་བྱ་མཐོང་བ་མངོན་གྱུར་སྟོན་
པའི་ཆ་རྣམས་མངོན་སུམ་ཚད་མས་གྲུབ། མ་མཐོང་བ་ལྐོག་གྱུར་སྟོན་པའི་ཆ་རྣམས་དངོས་སྟོབས་རྗེས་དཔག་ཚད་
མས་གྲུབ། མ་མཐོང་བ་ཤིན་ལྐོག་སྟོན་པའི་ཆ་རྣམས་ལ་རང་ཚིག་འགལ་བ་སོགས་ཀྱིས་གནོད་པ་མེད་པ་རྣམས་ལ་
བྱེད་པ་མི་འཐད་དེ། དེ་ལྟ་ན་དཔྱད་པ་གསུམ་གྱིས་དག་པའི་ལུང་ཡིན་ན། ལུང་དེའི་བརྗོད་བྱར་གྱུར་བའི་མངོན་
གྱུར་ལྐོག་གྱུར་ཤིན་ཏུ་ལྐོག་གྱུར་གསུམ་ག་ཡོད་དགོས་པར་འགྱུར་ལ། དེ་ལྟ་ན་ཤིན་ལྐོག་ཁོ་ན་སྟོན་པའི་ལུང་དཔྱད་
པ་གསུམ་གྱིས་དག་པ་མེད་པར་འགྱུར་ལ། དེ་འདོད་ན། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་དེ་
དཔྱད་པ་གསུམ་གྱིས་དག་པ་མ་ཡིན་པར་ཐལ་ལོ། ། ཞེས་གསུངས་པའི་ཕྱིར་དང་། གཉིས་པ་གྲུབ་སྟེ། དེ་ཉིད་
ལས། དེས་ན་མཐོང་དང་མ་མཐོང་དངོས་པོ་ཡི་ཞེས་སོགས་ཀྱི་དོན་ཡང་། མཐོང་བ་མངོན་གྱུར་སྟོན་པའི་ཆ་ལ་
ཞེས་སོགས་སྦྱོར་བ་མ་ཡིན་གྱི། ཁྱོད་ཀྱི་བརྗོད་བྱ་ལ་མཐོང་བ་མངོན་གྱུར་འཇལ་བའི་མངོན་སུམ་ཚད་མས་གནོད་
པ་མེད། མ་མཐོང་བ་ལྐོག་གྱུར་འཇལ་བའི་རྗེས་དཔག་ཚད་མས་ཀྱང་གནོད་པ་མེད། རང་ཚིག་འགལ་བ་སོགས་
ཀྱིས་ཀྱང་གནོད་པ་མེད་པའི་ལུང་ཡིན་པའི་ཕྱིར་ཞེས་སྦྱར་རྒྱུ་ཡིན་ནོ། ། ཞེས་གསུངས་པའི་ཕྱིར་ཟེར། འགའ་
ཞིག་ན་རེ། སྡེ་བདུན་རྒྱན་ལས་བཤད་པ་དེ་མི་འཐད་པར་ཐལ། དེ་ནི་མཁས་པ་སྔ་མའི་འདོད་པ་བཀོད་པ་ཡིན་
གྱི་རིགས་རྒྱན་ལྟར་འཐད་པའི་ཕྱིར། དེར་ཐལ། རིགས་རྒྱན་དང་ཊཱིཀ་ཆེན་གཉིས་མཐུན་ཞིང་ཊིཀ་ཆེན་ལྟར་ཁས་
ལེན་དགོས་པའི་ཕྱིར། དེར་ཐལ། ཊཱིཀ་ཆེན་ནི་དཔྱད་པ་རྫོགས་དུས་ཀྱི་ཕྱི་རྩོམ་ཡིན་པས་རང་ལུགས་སུ་ཁས་ལེན་
དགོས་པའི་ཕྱིར་ཏེ། གུང་ཐང་དཀའ་འགྲེལ་ལས། གཉིས་ཀ་མཁས་གྲུབ་ཐམས་ཅད་མཁྱེན་པའི་གསུང་ཡིན་ཀྱང་
ཊཱིཀཆེན་ནི་དཔྱད་པ་རྫོགས་དུས་ཀྱི་ཕྱི་རྩོམ་ཡིན་པས་དབང་བཙན་དགོས་ལ་རྩ་བ་དང་མཐུན་ཚབ་ཆེ་བས་དེ་
བཞིན་བྱེད་དགོས་ཏེ། དེའི་ཐད་གྱི་རྣམ་འགྲེལ་ལེའུ་དང་པོར། མཐོང་དང་མ་མཐོང་དངོས་པོ་ཡི། ། དོན་དེ་
དག་ལ་མངོན་སུམ་དང་། ། རྗེས་དཔག་རྣམ་པ་གཉིས་ཀྱིས་ཀྱང་། ། གནོད་མེད་འདི་ནི་མི་བསླུ་བའོ། ། ཞེས་

• 65 •
གཏན་ཚིགས་རིག་པའི་དོགས་དཔྱོད།
དང༌། ལེའུ་བཞི་བར་ཡང་། མཐོང་དང་མ་མཐོང་བ་དག་དང་། ། རིགས་པས་གྲུབ་དང་རང་ཚིག་གིས། །
གནོད་མེད་བསྟན་བཅོས་གང་ཡིན་དེ། ། གཟུང་བར་བྱ་ཕྱིར་དཔྱོད་འཇུག་འགྱུར། ། ཞེས་གསུངས་པའི་ཕྱིར།
ཁྱབ་སྟེ། དོན་དེ་དག་ལ་ཞེས་དང་། མ་མཐོང་བ་དག་ལ་ཞེས་པའི་དོན་དེ་དང་དེ་བསྟན་པ་ལ་གནོད་པ་མེད་པར་
གསུངས་ཀྱི། དོན་དེ་རྟོགས་པའི་མངོན་སུམ་སོགས་ཀྱིས་གནོད་པ་མེད་པའི་དོན་ཡིན་ན། དོན་དེ་རྟོགས་པའི་
མངོན་སུམ་དང་ཞེས་སོགས་དྲུག་སྒྲ་བྱེད་དགོས་ཀྱི། གནས་གཞི་བྱེད་མི་རིགས་པའི་ཕྱིར། ཞེས་གསུངས་པའི་ཕྱིར་
ཟེར་བ་སོགས་ནི་བློ་གྲོས་དང་ལྡན་པ་དག་གིས་དཔྱད་པར་བྱ་བའི་གནས་སོ། ། ཁ་ཅིག གཞི་གྲུབ་ན། ཁྱོད་
རྟོགས་པའི་ཡིད་ཆེས་རྗེས་དཔག་ཡོད་པས་ཁྱབ་པའི་ཕྱིར་ཏེ། དབུ་མའི་མཐའ་དཔྱོད་ལས། གཞན་ཡང་། གཞི་
གྲུབན་ཅུང་ཟད་ལྐོག་གྱུར་དང་ཤིན་ཏུ་ལྐོག་གྱུར་གཉིས་ཀ་ཡིན་པས་ཁྱབ་པར་ཐལ། གཞི་གྲུབ་ན་དངོས་སྟོབས་
རྗེས་དཔག་དང་ཡིད་ཆེས་རྗེས་དཔག་དེ་གཉིས་ཀའི་གཞལ་བྱ་ཡིན་དགོས་པའི་ཕྱིར། དེར་ཐལ། གཞི་གྲུབ་ན་
རང་ཉིད་རྟོགས་པའི་རྗེས་དཔག་གཉིས་རེ་ཡོད་པས་ཁྱབ་པའི་ཕྱིར། ཁྱབ་པ་ཁས། དེར་ཐལ། རང་ཉིད་ཤིན་ཏུ་
ལྐོག་གྱུར་ཏུ་ཡུལ་དུས་རྣམ་པ་ཅི་རིགས་ཀྱི་སྒོ་ནས་སོང་བའི་གང་ཟག་ཡོད་པའི་ཕྱིར། ཡང་ཁྱབ་པ་ཁས། དེར་ཐལ།
ཁྱོད་གཞི་གྲུབ་པའི་ཕྱིར། ཞེས་གསུངས་པའི་ཕྱིར་ཟེར། གཞན་དག དེ་ལ་ཁྱབ་པ་མེད་པའི་ཕྱིར། དེར་ཐལ།
གཞི་གྲུབ་ན་ཁྱོད་བརྗོད་བྱའི་གཙོ་བོར་བྱེད་པའི་བསྟན་བཅོས་རྣམ་དག་ཡོད་པས་མ་ཁྱབ་པའི་ཕྱིར། དེར་ཐལ།
བསྐལ་དོན་འགའ་ཞིག་བརྗོད་བྱའི་གཙོ་བོར་བྱེད་པའི་བསྟན་བཅོས་རྣམ་དག་མེད་པའི་ཕྱིར་ཏེ། རྣམ་ངེས་ཊཱིཀ་
ཆེན་ལས། ཡོད་ན་ལུང་གིས་དམིགས་པས་མ་ཁྱབ་པ་དང་། མངོན་སུམ་གྱིས་དམིགས་པས་མ་ཁྱབ་པ་དང་།
རྗེས་དཔག་གིས་དམིགས་པས་མ་ཁྱབ་པའོ། ། ཞེས་དང་། ཡོད་ན་བསྟན་བཅོས་ཀྱི་བརྗོད་བྱར་བྱེད་དགོས་ན།
བསྟན་བཅོས་རྣམ་དག་གི་བརྗོད་བྱར་བྱེད་དགོས་ལ། དེ་མི་འཐད་པ་ནི། བསྐལ་དོན་ཡིན་ན་བསྟན་བཅོས་རྣམ་
དག་གི་བརྗོད་བྱར་བྱེད་པའི་ཁྱབ་པ་ཡོད་པ་མ་ཡིན་ཏེ། བསྐལ་དོན་འགའ་ཞིག་ལ་སྐྱེས་བུའི་འདོད་དོན་ཕྱིན་ཅི་མ་
ལོག་པར་སྟོན་པའི་བསྟན་བཅོས་ཀྱི་བརྗོད་བྱའི་དབང་དུ་བྱས་ནས་སྟོན་པའི་ངེས་པ་མེད་པའི་ཕྱིར། ཞེས་དང་།
རྣམ་འགྲེལ་ལས། བསྟན་བཅོས་སྐབས་དང་འབྲེལ་མེད་དང་། ། ཞེས་དང་། ཡང་དེའི་ཐད་ཀྱི་ཐར་ལམ་གསལ་
བྱེད་ལས། བསྐལ་དོན་ཡོད་ན་ཚད་མ་གསུམ་གང་རུང་གིས་དམིགས་པས་ཁྱབ་པོ་ཞེ་ན། བསྐལ་དོན་ཡིན་ན་
བསྟན་བཅོས་ཀྱི་བརྗོད་བྱར་བྱེད་པས་ཁྱབ་པ་མེད་དེ། བསྐལ་དོན་འགའ་ཞིག་བསྟན་བཅོས་ཀྱི་བརྗོད་བྱར་བྱེད་ན།
རྩོམ་པའི་སྐབས་དང་འབྲེལ་མེད་བརྗོད་པར་འགྱུར་བའི་ཕྱིར་དང་། རྒྱ་མཚོའི་གཏིང་གི་རྡོ་བ་སོགས་འགའ་ཞིག་
བརྗོད་བྱར་བྱས་ཀྱང་ཉེར་མཁོ་མེད་ཅིང་། སྐྱེས་བུའི་རྣམ་རྟོག་གི་གྲངས་སོགས་འགའ་ཞིག་བརྗོད་བྱར་བསྟན་མི་
ནུས་པའི་ཕྱིར། ཞེས་གསུངས་པའི་ཕྱིར་ཟེར་བ་དང་། སྔར་གྱི་གཞི་གྲུབ་ན་རྗེས་དཔག་གིས་དམིགས་པས་མ་ཁྱབ་

• 66 •
 གཏན་ཚིགས་རིག་པའི་དོགས་དཔྱོད།
- --- - ས་---- -- -- -
ཅེས་པ་སོགས་ལ་དཔྱད་གཞི་ཤིན་ཏུ་ཆེའོ། ། ཁ་ཅིག་ན་རེ། དཔྱད་པ་གསུམ་གྱིས་དག་པའི་ལུང་གི་རྟགས་ཀྱིས་
སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་རང་གི་བསྟན་བྱའི་དོན་ལ་མི་བསླུ་བར་སྒྲུབ་པར་བྱེད་པའི་སྦྱོར་
བ་དེས་སྦྱིན་པ་བཏང་བ་ལས་ལོངས་སྤྱོད་འབྱུང་བར་སྒྲུབ་པ་མ་ཡིན་པའི་ཕྱིར། དེར་ཐལ། སྦྱིན་པ་བཏང་བ་ལས་
ལོངས་སྤྱོད་འབྱུང་བ་ཤིན་ཏུ་ལྐོག་གྱུར་མ་ཡིན་ལ། ལས་སྣ་ཚོགས་ཀྱིས་ལུས་སྣ་ཚོགས་བསྐྱེད་པའི་ཚུལ་ཤིན་ཏུ་ལྐོག་
གྱུར་དང་། འབྲས་བུ་མི་འདྲ་བ་སྣ་ཚོགས་འགྲུབ་པར་བྱེད་པའི་རྒྱུར་གྱུར་བའི་ལས་ཚེ་སྔ་མར་གནས་གང་དུ་
བསགས་པ་དང་། དངོས་པོ་གང་ལ་བརྟེན་ནས་བྱས་པ་དང་། རྒྱུའི་ཁྱད་པར་ཅི་འདྲ་བས་བྱས་པ་དང་། རྣམ་
སྨིན་གང་ལ་བརྟེན་ནས་བྱས་པ་སོགས་ཤིན་ཏུ་ལྐོག་གྱུར་ཡིན་པའི་ཕྱིར། དང་པོ་གྲུབ་སྟེ། དགེ་བ་ལས་བདེ་བ་
འབྱུང་བ་དང་། མི་དགེ་བ་ལས་སྡུག་བསྔལ་འབྱུང་བ་ཤིན་ཏུ་ལྐོག་གྱུར་མ་ཡིན་པའི་ཕྱིར་ཏེ། ཀུན་བཏུས་དར་ཊིཀ་
ལས། དགེ་བའི་ལས་ཀྱིས་ལྷ་མིའི་ནང་དུ་རྣམ་སྨིན་འདོད་པ་འབྱིན་པ་དང་། མི་དགེ་བའི་ལས་གྱིས་ངན་སོང་
གསུམ་དུ་རྣམ་སྨིན་མི་འདོད་པ་འབྱིན་པ་ནི་བསམ་གྱིས་མི་ཁྱབ་པ་སྟེ། སྒྲུབ་བྱེད་ལུང་ལ་ལྟོས་མི་དགོས་པར་དངོས་
པོ་སྟོབས་ཤུགས་ཀྱི་རིག་པས་རྟོགས་ནུས་པའི་ཕྱིར། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། དང་པོ་
གང་ཞིག ཕྱི་མ་ཡིན་པའི་ཕྱིར། དང་པོ་གྲུབ་སྟེ། དེ་ཉིད་ལས། ལས་མི་འདྲ་བ་དུ་མས་ལུས་མི་འདྲ་བ་སྣ་ཚོགས་
སུ་འགྱུར་བ་སོ་སོ་སྐྱེ་བོ་རྣམས་ཀྱི་རིགས་པ་ཙམ་ལ་བརྟེན་ནས་བསམ་པར་བྱ་བ་མ་ཡིན་ཏེ། ཤིན་ཏུ་ལྐོག་ཏུ་གྱུར་
པའི་ཕྱིར། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། དེ་ལྟར་འབྲས་བུ་མི་འདྲ་བ་སྣ་ཚོགས་
གྲུབ་པ་རྣམས་འགྲུབ་པར་བྱེད་པའི་རྒྱུའི་ལས་ཚེ་སྔ་མ་ལ་གནས་གང་དུ་བྱས་པ་དང༌། སེམས་ཅན་དང་སེམས་ཅན་
མ་ཡིན་པའི་དངོས་པོ་གང་ལ་བརྟེན་ནས་བྱས་པ་དང་། རྒྱུའི་ཁྱད་པར་ཅི་འདྲ་བས་བྱས་པ་དང་། རྣམ་སྨིན་གང་
ལ་བརྟེན་ནས་བྱས་པ་སོགས་རིག་པ་ཙམ་གྱིས་བསམ་པར་བྱ་བ་མ་ཡིན་ཏེ། ཤིན་ཏུ་ལྐོག་ཏུ་གྱུར་བའི་ཕྱིར་ཞེས་
གསུངས་པའི་ཕྱིར་ཟེར། གཞན་དག་ན་རེ། སྦྱིན་པ་ལས་ལོངས་སྤྱོད་འབྱུང་བ་ཤིན་ཏུ་ལྐོག་གྱུར་ཡིན་པའི་ཕྱིར།
དེར་ཐལ། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་བསླུ་བ་
ཡིན་ཏེ། དཔྱད་གསུམ་དག་པའི་ལུང་ཡིན་པའི་ཕྱིར་ཞེས་པའི་སྦྱོར་བ་དེ་སྦྱིན་པ་བཏང་བ་ལས་ལོངས་སྤྱོད་འབྱུང་
བར་སྒྲུབ་པ་དང་། མི་འབྱུང་བ་ལ་གནོད་བྱེད་བསྟན་པ་ཡིན་པའི་ཕྱིར། དེར་ཐལ། ཊཱིཀ་ཆེན་རིགས་པའི་རྒྱ་
མཚོ་ལས། འདིས་ནི་དཔྱད་པ་གསུམ་གྱིས་དག་པའི་ལུང་སྦྱིན་པ་ལས་ལོངས་སྤྱོད་འབྱུང་བའི་སྒྲུབ་བྱེད་དང་། མི་
འབྱུང་བ་ལ་གནོད་བྱེད་བསྟན་པ་ཡིན་གྱི། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པ་སྦྱིན་པ་ལས་ལོངས་སྤྱོད་
འབྱུང་བའི་སྒྲུབ་བྱེད་དང་། མི་འབྱུང་བ་ལ་གནོད་བྱེད་དུ་བསྟན་པ་མ་ཡིན་ཞིང་། ཞེས་གསུངས་པའི་ཕྱིར་ཟེར་བ་
སོགས་ལ་དཔྱད་དགོས་སོ། ། ཁ་ཅིག་ན་རེ། ཤིན་ཏུ་ལྐོག་གྱུར་ཡིན་ན། ཁྱོད་རྟོགས་པའི་ཡིད་ཆེས་རྗེས་དཔག་

• 67 .
གཏན་ཚིགས་རིག་པའི་དོགས་དཔྱོད།
་་་་་-- - - - - - -- - - - ས་ས•
ཡོད་པས་མ་ཁྱབ་པའི་ཕྱིར། དེར་ཐལ། དེ་ཡིན་ན། ཁྱོད་བརྗོད་བྱར་བྱེད་པའི་བསྟན་བཅོས་རྣམ་དག་ཡོད་པས་
མ་ཁྱབ་པའི་ཕྱིར། དེར་ཐལ། སེམས་ཅན་ཚད་མེད་པ་ཡོད་པ་གང་ཞིག སེམས་ཅན་དེ་རྣམས་ཀྱི་འཁོར་བ་ལ་
ཐོག་མ་མེད་ལ། འཁོར་བ་ཐོག་མ་མེད་པ་ནས་དེ་དག་སོ་སོའི་སྐྱེ་བ་འཕེན་བྱེད་ཀྱི་ལས་དེ་དག་རེ་རེའི་ཚེ་སྔ་མར་
གནས་གང་དུ་བྱས་པ་དང་། དངོས་པོ་གང་ལ་བརྟེན་ནས་བྱས་པ་དང་། རྒྱུའི་ཁྱབ་པར་ཅི་འདྲ་བས་བྱས་པ་དང་།
རྣམ་སྨིན་གང་ལ་བརྟེན་ནས་བྱས་པ་སོགས་བརྗོད་ཀྱིས་མི་ལངས་ཞིབ་དེ་དག་བརྗོད་བྱར་བྱེད་པའི་བསྟན་བཅོས་
རྣམདག་མེད་པའི་ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། ཤིན་ཏུ་ལྐོག་གྱུར་ཡིན་ན། ཁྱོད་
བརྗོད་བྱར་བྱེད་པའི་བསྟན་བཅོས་རྣམ་དག་ཡོད་པས་ཁྱབ་པའི་ཕྱིར། དེར་ཐལ། སེམས་ཅན་ཚད་མེད་པ་ཡང་
ཡིན། དེ་དག་རེ་རེའི་འཁོར་བ་ལ་ཐོག་མ་མེད་པ་ཡང་ཡིན་ཀྱང་། དེ་དག་རེ་རེ་དང་རྒྱུད་གཅིག་པའི་སངས་རྒྱས་
འཕགས་པ་དང་། རྒྱུད་ཐ་དད་པའི་སངས་རྒྱས་འཕགས་པ་ཚད་མེད་པ་ཡོད་པས་དེ་དག་གིས་གསུངས་པའི་དེ་
དག་བརྗོད་བྱར་བྱེད་པའི་བསྟན་བཅོས་རྣམ་དག་ཡོད་པའི་ཕྱིར་ཟེར་བ་སོགས་ཀྱང་དཔྱད་པར་བྱ་བའི་གནས་
སོ། ། ཁ་ཅིག་ན་རེ། རི་བོང་ཅན་ཆོས་ཅན། ཟླ་བ་ཞེས་པའི་སྒྲས་བརྗོད་རུང་ཡིན་ཏེ། རྟོག་ཡུལ་ན་ཡོད་པའི་
ཕྱིར་ཞེས་པའི་སྦྱོར་བ་གྲགས་རྟགས་ཡང་དག་གི་སྦྱོར་བ་ཡིན་པའི་ཕྱིར། དེ་ལྟར་དུ་སྡེ་བདུན་རྒྱན་ལས་གསུངས་
པའི་ཕྱིར་ཟེར། གཞན་དག་ན་རེ། དེ་འདྲའི་སྦྱོར་བ་དེ་གྲགས་རྟགས་ཡང་དག་གི་སྦྱོར་བ་མ་ཡིན་པའི་ཕྱིར།
དེར་ཐལ། རྟོག་ཡུལ་ན་ཡོད་པ་དེ་སྦྱོར་བ་དེ་སྒྲུབ་གྱི་གྲགས་རྟགས་ཡང་དག་མ་ཡིན་པའི་ཕྱིར། དེར་ཐལ། དེ་དེ་
སྒྲུབ་ཀྱི་དངོས་སྟོབས་ཀྱི་རྟགས་ཡང་དག་ཡིན་པའི་ཕྱིར་ཏེ། སྦྱོར་བ་དེ་སྒྲུབ་ཀྱི་བསྒྲུབ་བྱ་རྟོགས་པའི་རྗེས་དཔག་དེ་
དངོས་སྟོབས་རྗེས་དཔག་ཡིན་པའི་ཕྱིར། དེར་ཐལ། སྦྱོར་བ་དེ་སྒྲུབ་ཀྱི་བསྒྲུབ་བྱ་དེ་དངོས་སྟོབས་རྗེས་དཔག་གི་
གཞལ་བྱ་ཡིན་པའི་ཕྱིར། དེར་ཐལ། ཅུང་ཟད་ལྐོག་གྱུར་ཡིན་པའི་ཕྱིར། དེར་ཐལ། གཞལ་བྱའི་གནས་གསུམ་
གང་རུང་གང་ཞིག མཐོང་བ་མངོན་གྱུར་དང་། ཤིན་ཏུ་ལྐོག་གྱུར་གཉིས་པོ་གང་རུང་མ་ཡིན་པའི་ཕྱིར། གཞན་
ཡང་དེ་འདྲའི་སྦྱོར་བ་སྦྱོར་བ་ཡང་དག་མ་ཡིན་པའི་ཕྱིར། དེར་ཐལ། དེ་འབྲས་རང་མ་དམིགས་པའི་རྟགས་ཡང་
དག་གི་སྦྱོར་བ་གསུམ་པོ་གང་རུང་མ་ཡིན་པའི་ཕྱིར། དེར་ཐལ། དེ་འབྲས་རྟགས་ཡང་དག་གི་སྦྱོར་བ་མ་ཡིན་པ་
གང་ཞིག རང་བཞིན་གྱི་རྟགས་ཡང་དག་གི་སྦྱོར་བ་མ་ཡིན། མ་དམིགས་པའི་རྟགས་ཡང་དག་གི་སྦྱོར་བ་ཡང་མ་
ཡིན་པའི་ཕྱིར་ཟེར་བ་ལ། ཁ་ཅིག་ན་རེ། དེ་རང་བཞིན་ཀྱི་རྟགས་ཡང་དག་གི་སྦྱོར་བ་ཡིན་པའི་ཕྱིར་ཏེ། ཐལ་
ལམ་གསལ་བྱེད་ལས། རྟོག་ཡུལ་ན་ཡོད་པ་ཆོས་ཅན། རི་བོང་ཅན་ཟླ་སྒྲས་བརྗོད་རུང་དུ་སྒྲུབ་པའི་རང་བཞིན་གྱི་
རྟགས་ཡང་དག་ཡིན་ཏེ། དེ་སྒྲུབ་གྱི་སྒྲུབ་རྟགས་ཡང་དག་གང་ཞིག ཟླ་བའི་སྒྲས་བརྗོད་རུང་ལ་བདག་གཅིག་ཏུ་
འབྲེལ་བའི་ཕྱིར། ཞེས་དང་། རིགས་རྒྱན་ལས། དང་པོ་ནི། རྟོག་ཡུལ་ན་ཡོད་ན་ཟླ་བའི་སྒྲས་བརྗོད་རུང་ཡིན་

· 68 •
 གཏན་ཚིགས་རིག་པའི་དོགས་དཔྱོད།
པས་ཁྱབ། དཔེར་ན་ག་བུར་དང་དངུལ་ཆུ་བཞིན། རི་བོང་ཅན་འདི་ཡང་རྟོག་ཡུལ་ན་ཡོད་པ་ཡིན་ནོ། ། ཞེས་བྱ་
བ་ནི་རང་བཞིན་གྱི་རྟགས་སོ། ། ཞེས་གསུངས་པའི་ཕྱིར་ཟེར། གཞན་དག དེ་འདྲའི་སྦྱོར་བ་དེ་རང་བཞིན་གྱི་
རྟགས་ཡང་དག་གི་སྦྱོར་བ་མ་ཡིན་པར་ཐལ། རྟོག་ཡུལ་ན་ཡོད་པ་དེ་དེ་སྒྲུབ་ཀྱི་སྒྲུབ་རྟགས་ཡང་དག་མ་ཡིན་པའི་
ཕྱིར། དེར་ཐལ། དེ་སྒྲུབ་ཀྱི་ཡིད་ཆེས་ཀྱི་རྟགས་ཡང་དག་དང་གྲགས་རྟགས་ཡང་དག་གཉིས་པོ་གང་རུང་ཡིན་ན།
དེ་སྒྲུབ་ཀྱི་སྒྲུབ་རྟགས་ཡང་དག་མ་ཡིན་དགོས་པའི་ཕྱིར། དེར་ཐལ། ཊཱིཀ་ཆེན་རིགས་པའི་རྒྱ་མཚོ་ལས། དེ་
བཞིན་དུ་གྲགས་པའི་རྟགས་ཡང་དག་ཀྱང་རང་བཞིན་གྱི་རྟགས་ཡང་དག་ཡིན་པར་སློབ་དཔོན་མི་བཞེད་དེ།
བསྒྲུབ་བྱའི་ཆོས་དངོས་མེད་སྒྲུབ་པའི་སྒྲུབ་རྟགས་ཡང་དག་ཡོད་པ་རིགས་པའི་དབང་ཕྱུག་གི་དགོངས་པ་མིན་
ནོ། ། ཞེས་ཁོ་བོས་བཤད་ཟིན་ཏོ། ། ཞེས་གསུངས་པའི་ཕྱིར་ཟེར། འགའ་ཞིག་ན་རེ། དངོས་མེད་བསྒྲུབ་བྱའི་
ཆོས་སུ་བཟུང་བའི་སྒྲུབ་རྟགས་ཡང་དག་ཡོད་པར་ཐལ། འདུས་མ་བྱས་ཀྱི་ནམ་མཁའ་རྟག་པར་སྒྲུབ་པར་བྱེད་
པའི་བསྒྲུབ་བྱའི་ཆོས་དངོས་མེད་ཡིན་པ་གང་ཞིག དེ་འདྲ་བ་དེ་དགག་རྟགས་ཡང་དག་གི་སྦྱོར་བ་མ་ཡིན་པའི་
ཕྱིར་ཟེར་བ་སོགས་ལ་དཔྱད་པར་འཚལ། ཁ་ཅིག་ན་རེ། གྲགས་རྟགས་ཡང་དག་གི་ཕྱོགས་ཆོས་རང་རིག་མངོན་
སུམ་གྱིས་འགྲུབ་པའི་ཕྱིར། དེར་ཐལ། ཚད་མ་རིགས་རྒྱན་ལས། རི་བོང་ཅན་རྟོག་ཡུལ་ན་ཡོད་པ་དེ་རང་རིག་
མངོན་སུམ་གྱིས་གྲུབ་སྟེ། ཞེས་གསུངས་པའི་ཕྱིར་དང༌། ཐར་ལམ་གསལ་བྱེད་ལས། དང་པོ་ནི། གང་རྟོག་ཡུལ་
ན་ཡོད་པ་དེ་ནི་ཟླ་བའི་སྒྲས་བརྗོད་རུང་ཡིན་པས་ཁྱབ་སྟེ། དཔེར་ན་བུམ་པ་བཞིན། རི་བོང་ཅན་ཡང་རྟོག་ཡུལ་
ན་ཡོད་པ་ཡིན་ནོ། ། ཞེས་པའི་ཕྱོགས་ཆོས་རང་རིག་མངོན་སུམ་གྱིས་འགྲུབ་ལ། ཞེས་གསུངས་པའི་ཕྱིར་ཟེར།
གཞན་དག་ན་རེ། དེ་མི་འཐད་དེ། དེ་ལྟ་ན། དེ་སྒྲུབ་ཀྱི་ཕྱོགས་ཆོས་རང་རིག་མངོན་སུམ་གྱི་ཡུལ་ཡིན་པར་ཐལ།
དེས་དེ་གྲུབ་པའི་ཕྱིར། འདོད་ན། ཤེས་པ་ཡིན་པར་ཐལ། དེའི་ཡུལ་ཡིན་པའི་ཕྱིར། ཁྱབ་སྟེ། འཛིན་རྣམ་
རང་རིག་གི་མཚན་ཉིད། ཅེས་གསུངས་པའི་ཕྱིར་ཟེར་བ་སོགས་ལ་དཔྱད་དགོས་སོ། ། ཁ་ཅིག་ན་རེ། ཡོད་པ་དེ་
རི་བོང་ཅན་ཟླ་བ་ཞེས་པའི་སྒྲས་བརྗོད་རུང་མ་ཡིན་པར་སྒྲུབ་པར་བྱེད་པའི་འགལ་མ་ངེས་མ་གྲུབ་པའི་གཏན་
ཚིགས་གསུམ་པོ་གང་རུང་དང་། ཡང་ཡོད་པ་དེ་རི་བོང་ཅན་དངོས་དབང་གིས་ཟླ་བ་ཞེས་པའི་སྒྲས་བརྗོད་རུང་དུ་
སྒྲུབ་པར་བྱེད་པའི་འགལ་མ་ངེས་མ་གྲུབ་པའི་གཏན་ཚིགས་གསུམ་པོ་གང་རུང་མ་ཡིན་པའི་ཕྱིར་ཟེར་བ་ལ།
གཞན་དག དེ་གཉིས་ཀ་དེ་སྒྲུབ་ཀྱི་མ་ངེས་པའི་གཏན་ཚིགས་ཡིན་པའི་ཕྱིར། དེར་ཐལ། རང་འགྲེལ་ལས།
གང་ལ་ཐུན་མོང་མ་ཡིན་པའི་ཕྱིར་ཞེས་པ་དང་། རིམ་བཞིན་ཐར་ལམ་གསལ་བྱེད་ལས། རྟོག་ཡུལ་ན་ཡོད་པ་དེ་
ནི་ཆོས་ཅན། རི་བོང་ཅན་ཟླ་བའི་སྒྲས་བརྗོད་མི་རུང་དུ་སྒྲུབ་པའི་ཐུན་མོང་མ་ཡིན་པའི་རྟགས་སུ་འདོད་ཀྱང་
བཤད་པའི་རྒྱུ་མཚན་ཡོད་དེ། མཐུན་ཕྱོགས་ལ་ཅུང་ཟད་ཀྱང་མི་འཇུག་ཅིང་གྲགས་པ་མཐའ་དག་ལ་ལོག་པར་

• 69 .
གཏན་ཚིགས་རིག་པའི་དོགས་དཔྱོད།
པས་- - - -- -
ཞུགས་པའི་བརྡ་སྤྲོད་པའི་བློ་ངོར་མི་མཐུན་ཕྱོགས་ལ་ཡང་མི་འཇུག་པས་དེ་ལྟར་བཤད་པའི་ཕྱིར། ཞེས་དང་།
ཡང་ཡོད་པ་དེ་རི་བོང་རྭ་དངོས་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་ཕྱོགས་ལ་མི་འཇུག་པའི་
ཐུན་མོང་མ་ཡིན་པར་འདོད་པའི་རྒྱུ་མཚན་ཡོད་དེ། དེ་ལ་མཐུན་དཔེ་མེད་པ་ཅན་ཡིན་པས་དེ་ལྟར་འདོད་པའི་
ཕྱིར། ཞེས་གསུངས་པའི་ཕྱིར་ཟེར། ལ་ལ་ན་རེ། དེ་མི་འཐད་དེ། དེ་དེ་སྒྲུབ་ཀྱི་འགལ་རྟགས་ཡིན་པའི་ཕྱིར་དེ།
ཊཱིཀ་ཆེན་རིགས་པའི་རྒྱ་མཚོ་ལས། ཡང་ན། རི་བོང་ཅན་ཟླ་བའི་སྒྲས་བརྗོད་མི་རུང་དུ་སྒྲུབ་པ་ལ་ཡོད་པ་རྟགས་
སུ་བཀོད་པ་དང་། རི་བོང་ཅན་ལ་ཟླ་བའི་སྒྲས་དངོས་པོའི་དབང་གིས་འཇུག་པར་སྒྲུབ་པ་ལ་ཡོད་པ་རྟགས་སུ་
བཀོད་པ་གཉིས་ཀ་ཡང་འགལ་རྟགས་ཡིན་གྱི། ཐུན་མོང་མ་ཡིན་པའི་མ་ངེས་པའི་རྟགས་མ་ཡིན་ལ། ཞེས་
གསུངས་པའི་ཕྱིར་ཟེར་བ་སོགས་ལ་དཔྱད་དགོས་སོ། ། ཁ་ཅིག་ན་རེ། ཤེས་འདོད་མེད་ནས་མ་གྲུབ་པའི་གཏན་
ཚིགས་གསུམ་པོ་དོན་ལ་ལྟོས་ཏེ་མ་གྲུབ་པའི་གཏན་ཚིགས་ཀྱི་དབྱེ་བར་བྱེད་པ་མི་འཐད་དེ། རིམ་བཞིན་སྡེ་བདུན་
རྒྱན་ལས། དོན་ལ་ལྟོས་ཏེ་མ་གྲུབ་པའི་རྟགས་སུ་བྱེད་པ་ནི་མ་ཤེས་པའོ། ། ཞེས་དང་། འདི་དོན་ལ་ལྟོས་ཏེ་མ་
གྲུབ་པར་འདོད་པའང་མ་ཤེས་པའོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་དེ། དེ་
དོན་ལ་ལྟོས་ཏེ་མ་གྲུབ་པའི་གཏན་ཚིགས་ཀྱི་དབྱེ་བ་ཡིན་པའི་ཕྱིར། དེར་ཐལ། ཚད་མ་རིགས་རྒྱན་ལས། ཁ་ཅིག་
གསུམ་པོ་འདི་དོན་ལ་ལྟོས་ཏེ་མ་གྲུབ་པའི་རྟགས་ཀྱི་དབྱེ་བར་བྱེད་པ་མི་འཐད་དེ། འདི་དག་ཆོས་ཅན་གྱི་སྟེང་དུ་
འགོད་ཚུལ་དང་མཐུན་པར་གྲུབ་པའི་ཕྱིར། དེས་ན་གསུམ་པོ་འདི་དག་ཤེས་འདོད་ལ་ལྟོས་ནས་མ་གྲུབ་པའི་
རྟགས་ཡིན་ནོ་ཞེ་ན། དེ་ཡང་མི་འཐད་པར་ཐལ། སྒྲ་སྒྲ་ཡིན་པར་ངེས་ནས་སྒྲ་རྟག་མི་རྟག་ལ་ཤེས་འདོད་དང་
ལྡན་པའི་གང་ཟག་ཡོད་པའི་ཕྱིར། ཞེས་གསུངས་པའི་ཕྱིར་ཟེར་བ་ལའང་དཔྱད་རྒྱུ་ཅུང་ཟད་ཡོད། ཁ་ཅིག དེ་
སྒྲུབ་ཀྱི་འགལ་རྟགས་ལ་དབྱེ་ན་ཆོས་ཀྱི་ངོ་བོ་འགོག་པའི་འགལ་རྟགས་སོགས་བཞི། དང་པོ་ནི་སྒྲ་ཆོས་ཅན། རྟག་
སྟེ། བྱས་པའི་ཕྱིར། ཞེས་པ་ལྟ་བུ་སྟེ། སྡེ་བདུན་རྒྱན་ལས། དབྱེ་ན་ཆོས་ཀྱི་ངོ་བོ་འགོག་པ་དང་། ཆོས་ཅན་གྱི་
ངོ་བོ་འགོག་པ་དང་། ཆོས་ཀྱི་ཁྱད་པར་འགོག་པ་དང་། ཆོས་ཅན་གྱི་ཁྱད་པར་འགོག་པར་གྱུར་བ་ལ་ལྟོས་པའི་
འགལ་རྟགས་ཀྱི་ཚུལ་བཞིའོ། ། དེ་དག་གི་དཔེར་བརྗོད་དང་ངོ་བོ་ཇི་ལྟ་བུ་ཞེ་ན། དང་པོ་ནི། སྒྲ་ཆོས་ཅན།
རྟག་སྟེ། བྱས་པའི་ཕྱིར། ཞེས་བཀོད་པ་ལྟ་བུའོ། ། ཞེས་གསུངས་པའི་ཕྱིར་ཟེར། གཞན་དག བྱས་པ་དེ་སྒྲ་
རྟག་པར་སྒྲུབ་པའི་ཆོས་ཀྱི་ངོ་བོ་འགོག་པའི་འགལ་རྟགས་མ་ཡིན་པའི་ཕྱིར། དེར་ཐལ། དེ་དེ་སྒྲུབ་ཀྱི་ཆོས་ཀྱི་ངོ་
བོ་སྒྲུབ་པའི་འགལ་རྟགས་ཡིན་པའི་ཕྱིར་ཏེ། རིགས་རྒྱན་ལས། ཁ་ཅིག འགལ་རྟགས་ལ་དབྱེ་ན། ཆོས་ཀྱི་ངོ་བོ་
འགོག་པའི་འགལ་རྟགས་དང་། ཆོས་ཀྱི་ཁྱད་པར་འགོག་པའི་འགལ་རྟགས་དང་། ཆོས་ཅན་གྱི་ཁྱད་པར་འགོག་
པའི་འགལ་རྟགས་དང་། ཆོས་ཅན་གྱི་ངོ་བོ་འགོག་པའི་འགལ་རྟགས་བཞི། དཔེར་བརྗོད་རིམ་པ་བཞིན། སྒྲ་

• 70 . 
གཏན་ཚིགས་རིག་པའི་དོགས་དཔྱོད།
ཆོས་ཅན། རྟག་སྟེ། བྱས་པའི་ཕྱིར། མིག་སོགས་ཆོས་ཅན། འདུས་པ་མ་ཡིན་པའི་ཡུལ་ཅན་གཞན་གྱི་དོན་བྱེད་
དེ། འདུས་བསགས་ཡིན་པའི་ཕྱིར། མིག་སོགས་འདུས་པ་མ་ཡིན་པའི་ཡུལ་ཅན་ཆོས་ཅན། གཞན་དོན་བྱེད་དེ།
འདུས་བསགས་ཡིན་པའི་ཕྱིར། དངོས་གྱུར་ཀྱི་ནམ་མཁའ་ཆོས་ཅན། རྟག་སྟེ། འདུས་མ་བྱས་ཡིན་པའི་ཕྱིར།
ཞེས་པ་ལྟ་བུའོ། ། ཞེས་ཟེར། དེ་ནི་མི་འཐད་དེ། སྒྲུབ་བྱེད་མེད་ཅིང་གནོད་བྱེད་ཡོད་པའི་ཕྱིར་རོ། ། ཞེས་
དང་། འགལ་རྟགས་ལ་དབྱེ་ན། ཆོས་ཀྱི་ངོ་བོ་སྒྲུབ་པའི་འགལ་རྟགས་དང་། སྒྲས་ཟིན་གྱི་ཆོས་ཀྱི་ཁྱད་པར་སྒྲུབ་
པའི་འགལ་རྟགས་དང་། སྒྲས་ཟིན་གྱི་ཆོས་ཅན་གྱི་ཁྱད་པར་སྒྲུབ་པའི་འགལ་རྟགས་དང་། སྒྲས་ཟིན་གྱི་ཆོས་ཅན་
གྱི་ངོ་བོ་སྒྲུབ་པའི་འགལ་རྟགས་དང་བཞིའོ། ། ཞེས་གསུངས་པའི་ཕྱིར་དང་། གཞན་ཡང་། བྱས་པ་དེ་སྒྲ་རྟག་
པར་སྒྲུབ་པར་བྱེད་པའི་ཆོས་ཀྱི་ངོ་བོ་འགོག་པའི་འགལ་རྟགས་མ་ཡིན་པར་ཐལ། དེ་དེ་སྒྲུབ་ཀྱི་ཆོས་ཀྱི་ངོ་བོ་འགོག་
པའི་རྟགས་ཡང་དག་ཡིན་པའི་ཕྱིར། དེར་ཐལ། དེ་སྒྲ་རྟག་པ་འགོག་པའི་རྟགས་ཡང་དག་ཡིན་པའི་ཕྱིར་ཏེ། སྒྲ་
མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར་རོ། ། ཞེས་ཟེར་བ་ལ་དཔྱད་གཞི་ཆེའོ། ། ཁ་ཅིག དངོས་
གྱུར་གྱི་ནམ་མཁའ་ཆོས་ཅན། རྟག་སྟེ། དོན་བྱེད་ནུས་སྟོང་ཡིན་པའི་ཕྱིར་ཞེས་པའི་སྦྱོར་བ་འདི། ཆོས་ཅན་གྱི་
ངོ་བོ་འགོག་པ་དང་། ཆོས་ཅན་གྱི་ངོ་བོ་སྒྲུབ་པའི་འགལ་རྟགས་གཉིས་པོ་གང་ཡང་མ་ཡིན་པའི་ཕྱིར། དེར་ཐལ།
དེ་དེ་སྒྲུབ་ཀྱི་འགལ་རྟགས་མ་ཡིན་པའི་ཕྱིར་ཏེ། ཁྱོད་དེ་སྒྲུབ་ཀྱི་ཕྱོགས་ཆོས་གང་ཞིག ཁྱོད་དེ་སྒྲུབ་པ་ལ་ཕྱོགས་
ཆོས་ཅན་དུ་སོང་བའི་གང་ཟག་གིས་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཁྱབ་ཕྱིན་ཅི་ལོག་ཏུ་ངེས་པ་མ་ཡིན་པའི་
ཕྱིར། དེར་ཐལ། དོན་བྱེད་ནུས་སྟོང་ཡིན་ན་རྟག་པ་མ་ཡིན་པས་མ་ཁྱབ་པའི་ཕྱིར་ཟེར། ཡང་མིག་སོགས་ཆོས་
ཅན། འདུས་པ་མ་ཡིན་པའི་ཡུལ་ཅན་གཞན་གྱི་དོན་བྱེད་དེ། འདུས་བསགས་ཡིན་པའི་ཕྱིར། ཞེས་པའི་སྦྱོར་བ་
འདི་ཆོས་ཅན། ཆོས་ཀྱི་ཁྱད་པར་འགོག་པའི་འགལ་རྟགས་དང་། ཆོས་ཀྱི་ཁྱད་པར་སྒྲུབ་པའི་འགལ་རྟགས་ཀྱི་
སྦྱོར་བ་གཉིས་པོ་གང་ཡང་མ་ཡིན་པའི་ཕྱིར་ཏེ། དེ་དེ་སྒྲུབ་ཀྱི་འགལ་རྟགས་མ་ཡིན་པའི་ཕྱིར། ཞེས་སོགས་དང་།
མིག་སོགས་འདུས་པ་མ་ཡིན་པའི་ཡུལ་ཅན་ཆོས་ཅན། གཞན་དོན་བྱེད་དེ། འདུས་བསགས་ཡིན་པའི་ཕྱིར།
ཞེས་པའི་སྦྱོར་བ་འདིའང་ཆོས་ཅན། ཆོས་ཅན་གྱི་ཁྱད་པར་འགོག་པའི་དེ་དང་། ཆོས་ཅན་གྱི་ཁྱད་པར་སྒྲུབ་པའི་
དེ་གཉིས་པོ་གང་རུང་མ་ཡིན་པའི་ཕྱིར། ཞེས་སོགས་གོང་ལྟར་རིགས་འགྲེའོ་ཞེས་ཟེར། གཞན་དག་ན་རེ། དེ་མི་
འཐད་དེ། དེ་འདྲའི་སྦྱོར་བ་རྣམས་རིམ་བཞིན་དེ་སྒྲུབ་ཀྱི་འགལ་རྟགས་བཞིའི་མཚན་གཞི་ཡིན་པའི་ཕྱིར་ཏེ། དེ་
ལྟར་དུ་སྡེ་བདུན་རྒྱན་གྱི་གཞུང་ཐམས་ཅད་ཞལ་མཚུངས་པའི་ཕྱིར་ཟེར་བ་དང་། གཞན་ཡང་སྡེ་བདུན་རྒྱན་
སོགས་ལས་འདི་རྣམས་ལ་སྨྲས་ཚོད་ཀྱི་སྦྱོར་བ་དང་ཞེ་འདོད་ཀྱི་སྦྱོར་བ་གཉིས་གཉིས་ཡོད་པར་གསུངས་ཀྱང་། ཞེ་
འདོད་ཀྱི་སྦྱོར་བ་ཡང་འགལ་རྟགས་ཀྱི་སྦྱོར་བ་ཡིན་མིན་སོགས་བློ་ལྡན་དག་གིས་དཔྱད་པར་བྱ་བའི་གནས་སོ། །

• 71 •
གཏན་ཚིགས་རིག་པའི་དོགས་དཔྱོད།
འདིར་སྨྲས་པ། ཚིག་བརླབདོན་ཟབ་ཚད་མ་སྡེ་བདུན་མདོ་དང་བཅས་པའི་རྟོགས་དཀའི་གནས། ། གསལ་
མཛད་འཇམ་མགོན་རྒྱལ་བ་གཉིས་པའི་ཐུགས་སྲས་མཁས་མཆོག་རྣམ་གསུམ་གྱིས། ། ཕྲ་ཞིང་ཞིབ་པའི་རིག་པའི་
ལམ་ནས་གསལ་བར་མཛད་པའི་དཀའ་གནད་རྣམས། ། དྲི་མེད་རིགས་པས་རྣམ་པར་འབྱེད་པའི་མཐུ་དང་ལྡན་
པའང་ཤིན་ཏུ་དཀོན། ། དེ་ལྟ་ན་ཡང་ཡབ་རྗེ་དམ་པའི་ལེགས་པར་བཤད་པའི་ས་བོན་མཆོག ། བདག་གི་རྣམ་
དཔྱོད་དྲི་མ་མེད་པའི་ཆུ་ཡི་ཕུང་བོར་སྨིན་གྱུར་ནས། ། ལུང་དང་རིགས་པའི་ཡལ་འདབ་རབ་ཏུ་རྒྱས་པའི་དོགས་
དཔྱོད་ཆུ་སྐྱེས་འདི། ། བློ་གསལ་བུང་བའི་ཚོགས་རྣམས་ཀྱི་ནི་རེ་བ་ཡོངས་སུ་རྫོགས་ཕྱིར་འཁྲུངས། ། འོན་ཀྱང་
བདག་ཉིད་བློ་གྲོས་ཉམ་ཆུང་བས། ། མ་དག་འཁྲུལ་བའི་ཉེས་བཤད་ཅི་མཆིས་པ། ། མཁས་དབང་སྤྱན་ལྡན་
རྣམས་ཀྱི་སྤྱན་སྔ་རུ། ། སྙིང་ནས་མཐོལ་ཞིང་འཆགས་ལ་བཟོད་པར་མཛོད། ། འདིར་འབད་དགེ་བས་མཁའ་
མཉམ་ལུས་ཅན་ཀུན། ། རྟག་ཏུ་དལ་འབྱོར་རྟེན་བཟང་རིམ་བརྒྱུད་དེ། ། རིག་གནས་རྒྱ་མཚོའི་ཕ་མཐར་རབ་
སོན་ནས། ། དགའ་བཞིན་ཀུན་མཁྱེན་གླིང་དུ་མྱུར་བགྲོད་ཤོག །
ཅེས་གཏན་ཚིགས་རིག་པའི་དཀའ་གནས་འགའ་ཞིག་ལ་དོགས་དཔྱོད་ཀྱི་ཚུལ་མདོར་བསྡུས་པ་མཁས་
པའི་ཡིད་འཕྲོག་ཅེས་བྱ་བ་འདི་ནི་གཞུང་ལུགས་སྨྲ་བའི་བཤེས་གཉེན་ཆེན་པོ། ཡེ་ཤེས་རྒྱ་མཚོའི་ཞལ་སྔ་ནས་བཀའ་
ལུང་སྤྱི་བོར་ཕེབས་པ་གྱེན་དུ་ལྡོག་མ་ནུས་པར། སྟོང་འཁོར་སྐྱེ་མིང་བ ༧བློ་བཟང་འཇིགས་མེད་ཚུལ་ཁྲིམས་རྒྱ་
མཚོས་རང་ལོ་བཅོ་ལྔ་པ་ལ། རབ་བྱུང་བཅོ་ལྔ་པའི་ཁྲོ་མོ་ཞེས་པ་ཤིང་ཕོ་འབྲུག་གི་ལོར་རྫོགས་པར་སྦྱར་བའོ། །
དགེ་ལེགས་འཕེལ། །
ཨོཾ་སྭཱ་སྟི།
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །
སརྦ་མངྒ་ལཾ། །

• 72 •
སྒྲུབ་ངག་གི་རྣམ་གཞག་དང་དོགས་དཔྱོད།
༄༅། ། སྒྲུབ་ངག་གི་རྣམ་གཞག་ལུང་རིགས་
རིན་ཆེན་གཏེར་མཛོད་ཅེས་
བྱ་བ་བཞུགས་སོ། །
༄༅། ། ན་མོ་གུ་རུ་མཉྫགྷོཥཱ་ཡ། གང་གི་མཁྱེན་བརྩེ་ཉིན་བྱེད་འོད་སྟོང་གིས། ། སྐལ་ལྡན་སྐྱེ་རྒུའི་རྨོངས་མུན་
ཀུན་བཅིལ་ཏེ། ། རྣམ་དཔྱོད་དཔལ་གྱི་འདབ་སྟོང་བཞད་མཛད་པའི། ། ཟླ་བྲལ་དཔལ་ལྡན་བླ་མའི་ཞབས་ལ་
འདུད། ། དུས་གསུམ་བདེ་གཤེགས་སྲས་བཅས་ཐམས་ཅད་དང་། ། རྒྱལ་བསྟན་འཛིན་ཅིང་སྤེལ་མཛད་མཁས་
རྣམས་ཀྱི། ། གཞན་དག་རྗེས་སུ་འཛིན་པའི་ཐབས་དམ་པ། ། སྒྲུབ་དང་སུན་འབྱིན་གཉིས་ལས་གཞན་དུ་ཅི། །
དེ་ཕྱིར་གཏན་ཚིགས་རིག་པའི་གཙུག་ལག་དང་། ། ཕྱི་ནང་གྲུབ་མཐའི་རིགས་པའི་རྣམ་འགྱུར་ལ། ། བདག་ཡིད་
ཡང་ཡང་བསྐྱོད་པས་མ་བཟོད་པར། ། སྒྲུབ་ངག་རྣམ་གཞག་ཅུང་ཟད་བྲི་ལ་སྤྲོ། ། དེ་ལ་འདིར་གཞན་དོན་རྗེས་
དཔག་གམ་སྒྲུབ་ངག་གི་རྣམ་གཞག་འཆད་པར་བྱེད་པ་ལ། བཤད་བྱའི་ལུང་འགོད་པ་དང་། ལུང་དོན་ཚད་མ་
མདོར་བཤད་ཚུལ་དང་། དེ་དག་བསྟན་བཅོས་འདིར་འགྲེལ་བའི་ཚུལ་དང་། སྒྲུབ་ངག་སྤྱིའི་རྣམ་གཞག་དང་།
དོགས་དཔྱོད་མདོར་བསྡུས་ཏེ་འགོད་པ་དང་ལྔའོ། ། དང་པོ་ནི། མདོ་ལས། གང་ཅུང་ཟད་སྐྱེ་བའི་བདག་ཉིད་
ཅན་དེ་དག་ཐམས་ཅད་ནི་འགག་པའི་ཆོས་ཅན་ནོ། ། ཞེས་བྱུང། གཉིས་པ་ནི། ཚད་མ་མདོ་ལས། གཞན་
དོན་རྗེས་སུ་དཔག་པ་ནི། ། རང་གིས་མཐོང་དོན་རབ་གསལ་བྱེད། ། ཅེས་བྱུང་། གསུམ་པ་ལ། རང་གིས་
མཐོང་བའི་དོན་བཤད་པ། དོན་ཞེས་སྨོས་པའི་དགོས་པ་བཤད་པའོ། ། དང་པོ་ལ། གཞན་གྱི་འདོད་པ་བརྗོད་
པ་དང་། དེ་དགག་པའོ། ། དང་པོ་ནི། རྣམ་འགྲེལ་ལས། གཞན་ལ་བསྟན་པར་བྱ་ཉིད་ཕྱིར། ། བདག་དོན་
མིན་ཡང་གཞན་དག་གིས། ། མཐོང་བ་སྒྲུབ་བྱེད་ཅེས་ཁ་ཅིག ། ཅེས་སོ། དོན་ནི། སྔ་རྒོལ་བདག་གིས་མཐོང་
བ་མིན་ཡང་། ཕྱི་རྒོལ་གཞན་དག་གི་ལུང་ཙམ་ལས་མཐོང་བའི་རྟགས་དེ་སྒྲུབ་བྱེད་ཡང་དག་ཡིན་ཏེ། གཞན་དོན་
གྱི་གཏན་ཚིགས་རྣམས་ནི་གཞན་ལ་བསྟན་པར་བྱ་བ་ཉིད་ཡིན་པའི་ཕྱིར། དཔེར་ན། བློ་བདེ་ཆོས་ཅན། སེམས་
མེད་ཡིན་ཏེ། སྐྱེ་འཇིག་ཅན་ཡིན་པའི་ཕྱིར། དཔེར་ན། དེ་ཙམ་ལྔ་བཞིན་ཞེས་གྲངས་ཅན་ཁ་ཅིག་སྨྲའོ་ཞེས་
པའོ།།གཉིས་པ་ལ། གཞན་གྱི་ཁས་བླངས་པ་ཙམ་སྒྲུབ་བྱེད་དུ་མི་རུང་བ་དང་། རང་གི་ཐལ་འགྱུར་ལ་མཚུངས་པ་

• 73 •
སྒྲུབ་ངག་གི་རྣམ་གཞག་དང་དོགས་དཔྱོད།
སྤང་བའོ། ། དང་པོ་ལ། མདོར་བསྟན་པ་དང་། རྒྱས་པར་བཤད་པའོ། ། དང་པོ་ནི། དེ་སྤང་ཕྱིར་བདག་
མཐོང་བའི་ཚིག ། ཅེས་པའོ། ། དོན་ནི། སྔ་རྒོལ་རང་གིས་ཚད་མས་མ་མཐོང་བར་ཕྱི་རྒོལ་གྱི་ལུང་ཙམ་ལས་
བཤད་པ་རྟགས་ཡང་དག་ཡིན་པར་སྤང་བའི་ཕྱིར་བདག་གིས་མཐོང་བའི་ཚིག་སྨོས་སོ། ། ཞེས་པའོ། ། གཉིས་པ་
ལ། སྒྲུབ་བྱེད་ལ་རྟགས་ལ་དགག་པ། དེས་སྒྲུབ་པར་བྱ་བའི་དོན་ལ་རྟགས་ལ་དགག་པའོ། ། དང་པོ་སངས་རྒྱས་
པའི་ཁས་བླངས་ཙམ་སྒྲུབ་བྱེད་དུ་མི་རུང་བ། གྲངས་ཅན་རང་ལ་སྒྲུབ་བྱེད་བརྗོད་རིགས་པ། ཁས་བླངས་ཙམ་
སྒྲུབ་བྱེད་ཡིན་ན་ཧ་ཅང་ཐལ་བའོ། ། དང་པོ་ལ་དངོས་སྟོབས་ཀྱི་ཡུལ་ལ་ལུང་གནོད་སྒྲུབ་ཏུ་མི་རུང་བ་སྤྱིར་བསྟན་
པ། རྟགས་འདི་ལ་མི་རུང་བ་བྱེ་བྲག་ཏུ་བཤད་པའོ། ། དང་པོ་ནི། ཡོངས་བརྟགས་ཡོངས་སུ་ལེན་པའི་ཕྱིར། །
རྗེས་སུ་དཔག་པའི་ཡུལ་ལ་ཚིག ། ཚད་མ་ཉིད་དུ་འདོད་མ་ཡིན། ། དེར་ནི་རྗེས་དཔག་འཇུག་མི་འགྱུར། ། ཞེས་
སོ། ། དོན་ནི། དངོས་པོ་སྟོབས་ཞུགས་ཀྱི་རྗེས་སུ་དཔག་པ་ལ། སངས་རྒྱས་པའི་ལུང་ཚིག་སྒྲུབ་བྱེད་ཚད་མ་ཉིད་
དུ་འདོད་པ་མ་ཡིན་ཏེ། གཞལ་བྱའི་གནས་དང་པོ་གཉིས་ལ་ཡོངས་སུ་བརྟགས་ཟིན་ནས་གསུམ་པའི་སྒྲུབ་བྱེད་དུ་
ཡོངས་སུ་ལེན་པ་ཙམ་ཡིན་པའི་ཕྱིར། ཞེས་པའོ། ། གཉིས་པ་ནི། ལུང་ལ་གནོད་ཕྱིར་གཞན་ལ་ནི། ། སྒྲུབ་བྱེད་
བརྗོད་ཕྱིར་དེ་ཡི་ཚེ། ། དེ་ནི་ཚད་མིན་དེ་བས་ན། ། དེས་གྲུབ་མ་ལུས་གྲུབ་མ་ཡིན། ། གལ་ཏེ་ལུང་དེ་ལྡན་ལ་
གྲུབ། ། ཅེས་ན་གང་གི་ལུང་གང་ཡིན། ། ཚད་མས་གནོད་པར་གྱུར་བ་ཡི། ། ལུང་དེ་ཇི་ལྟར་གྲུབ་པ་ཡིན། ། དེ་
དང་འགལ་བ་ཁས་ལེན་པ། དེ་ཉིད་ཀྱིས་ནི་ཇི་ལྟར་འགྱུར། ། དེ་ལས་གཞན་པ་ཁས་ལེན་ན། ། དེ་དོར་ཡན་ལག་
ཚད་མ་མིན། ། ཞེས་སོ། ། དོན་ནི། སངས་རྒྱས་པའི་ལུང་དོན་ལ་གནོད་པའི་ཕྱིར་དུ་ལུང་དོན་ལས་གཞན་བློ་
བདེ་སེམས་མེད་ལ་སྒྲུབ་བྱེད་བརྗོད་པའི་ཕྱིར་ན་བློ་བདེ་སེམས་མེད་དུ་བསྒྲུབ་པ་དེ་ཡི་ཚེ། སངས་རྒྱས་པའི་ལུང་དེ་
ནི་ཚད་མ་མིན་ནོ། ། དེ་བས་ན་སངས་རྒྱས་པའི་ལུང་དེས་གྲུབ་པར་འདོད་པའི་སྐྱེ་འཇིགས་ཅན་དང་། རྟགས་
དེས་གྲུབ་པར་འདོད་པའི་བློ་བདེ་སེམས་མེད་སོགས་མ་ལུས་པ་གྲུབ་པ་མ་ཡིན་ནོ། ། གལ་ཏེ་སངས་རྒྱས་པའི་ལུང་
དེ་ཚད་མར་ཁས་བླངས་པ་དང་ལྡན་པ་ལ་གྲུབ་པོ་ཞེ་ན། སངས་རྒྱས་པ་གང་གི་ལུང་དེ་སངས་རྒྱས་པས་བློ་བདེ་སྐྱེ་
འཇིག་ཅན་གྱི་སྒྲུབ་བྱེད་དུ་འདོད་པའི་རྒྱུ་མཚན་གྱིས་ལུང་ཚད་མ་གང་ཡིན་ཏེ་མིན་པར་ཐལ། སངས་རྒྱས་པས་
དེའི་སྒྲུབ་བྱེད་དུ་མི་འདོད་པའི་ཕྱིར། ལུང་དེ་ཇི་ལྟར་ཚད་མར་གྲུབ་སྟེ་མ་གྲུབ་པར་ཐལ། ཚད་མས་གནོད་པར་
འགྱུར་བའི་ལུང་ཡིན་པའི་ཕྱིར། སངས་རྒྱས་པས་ལུང་ཚད་མར་ཁས་ལེན་པས་ཚད་མར་གྲུབ་པོ་ཞེ་ན། སངས་
རྒྱས་པས་སངས་རྒྱས་པའི་ལུང་ཁས་བླངས་པ་དེ་ཉིད་ཀྱིས་ནི་བློ་བདེ་སྐྱེ་འཇིག་ཅན་དུ་ཇི་ལྟར་གྲུབ་སྟེ་འགྲུབ་པར་མི་
འགྱུར་བར་ཐལ། སངས་རྒྱས་པའི་ལུང་དེ་དང་འགལ་བ་བློ་བདེ་སེམས་མེད་དུ་ཁས་ལེན་རིགས་པའི་ཕྱིར། ཁྱབ་
སྟེ། ལུང་དེ་ལས་གཞན་དེ་དང་འགལ་བ་ཁས་ལེན་ན་ལུང་དེ་དོར་བྱའི་ཡན་ལག་ཡིན་གྱི་ཚད་མ་མིན་པའི་ཕྱིར།

• 74 .
 སྒྲུབ་ངག་གི་རྣམ་གཞག་དང་དོགས་དཔྱོད།
ཞེས་པའོ། ། གཉིས་པ་ལ་བློ་བདེ་སེམས་མེད་དུ་གྲངས་ཅན་རང་གིས་རྟོགས་པའི་ཐབས་དེ་བརྗོད་རིགས་པ། དེ་
ལུང་གིས་གྲུབ་པ་མི་འཐད། རྣལ་འབྱོར་མངོན་སུམ་གྱིས་གྲུབ་པ་མི་འཐད་པའོ། ། དང་པོ་ནི། རང་རྟོགས་གང་
ལས་བྱུང་གྱུར་བའི། ། སྒྲུབ་བྱེད་དེ་ནི་ཅིས་མི་བརྗོད། ། ཅེས་སོ། ། དོན་ནི། གྲངས་ཅན་ཆོས་ཅན། རང་གིས་
བློ་བདེ་སེམས་མེད་དུ་རྟོགས་པ་གང་ལས་བྱུང་བར་གྱུར་བའི་སྒྲུབ་བྱེད་དེ་ནི། སངས་རྒྱས་པ་ལ་ཅིས་མ་བརྗོད་དེ་
བརྗོད་རིགས་པར་ཐལ། སངས་རྒྱས་པ་ལ་དེ་ལྟར་སྒྲུབ་པའི་སྔ་རྒོལ་ཡང་དག་ཡིན་པའི་ཕྱིར། ཞེས་པའོ། །
གཉིས་པ་ནི། རིགས་པ་གང་གིས་ལུང་འཛིན་པ། དེ་ནི་འདིས་ཀྱང་ཅིས་མི་འཛིན། ། ཞེས་སོ། ། དོན་ནི།
ངེད་གྲངས་ཅན་གྱི་ལུང་ལས་དེ་ལྟར་རྟོགས་ལ། སངས་རྒྱས་པས་དེ་ཁས་མི་ལེན་པས་རྟགས་གང་རུང་བསྟན་ཞེ་ན།
བློ་བདེ་སེམས་མེད་དུ་བསྟན་པའི་ལུང་དེ་རིགས་པ་གང་གིས་ཚད་མར་འཛིན་པའི་རིགས་པ་དེ་ནི་སངས་རྒྱས་པ་
འདིས་ཀྱང་ཅིས་མི་འཛིན་ཏེ་འཛིན་རིགས་པར་ཐལ། ལུང་ཚད་མ་ཡིན་པའི་ཕྱིར། ཞེས་པའོ། གསུམ་པ་ནི།
སྔར་ནི་སྒྲུབ་བྱེད་གང་དག་གིས། ། ཐ་མལ་བར་གྱུར་རྟོགས་པ་དང༌། ། དབང་པོ་འགྱུར་བའི་སྒྲུབ་དེ་དང་། ། དེ་
དོན་ནུས་ཤེས་ལ་ནུས་ཡིན། ། གང་ཡང་འབྲེལ་བ་རྣམ་ཆད་ཅན། ། སྤྱིས་ཀྱང་སྤྱོད་ཡུལ་མ་ཡིན་པའི། ། དོན་དེ་
དག་ལ་བསྒྲུབ་བྱ་དང་། ། སྒྲུབ་བྱེད་དཔྱོད་པ་ཅུང་ཟད་མེད། ། ཅེས་སོ། ། དོན་ནི། ངེད་ཀྱིས་བློ་བདེ་སེམས་
མེད་དུ་རྣལ་འབྱོར་མངོན་སུམ་གྱིས་རྟོགས་ལ། ཁྱོད་ལ་རྣལ་འབྱོར་མངོན་སུམ་མེད་པས་རྟགས་གང་རུང་བསྟན་ཞེ་
ན། གྲངས་ཅན་ཁྱོད་སྔར་ནི་ཐ་མལ་བར་གྱུར་བ་ལས་སྒྲུབ་བྱེད་གང་དག་གིས་རྣལ་འབྱོར་མངོན་སུམ་གྱིས་རྟོགས་
པ་དང་། དབང་པོ་སྟེ་རྣལ་འབྱོར་མངོན་སུམ་འབྱུང་བའི་སྒྲུབ་བྱེད་དེ་དག་སངས་རྒྱས་པ་ལ་སྟོན་རིགས་པར་ཐལ།
བློ་བདེ་སེམས་མེད་དུ་རྣལ་འབྱོར་མངོན་སུམ་གྱིས་རྟོགས་པའི་སྔ་རྒོལ་ཡིན་པའི་ཕྱིར། ཁྱབ་སྟེ། སངས་རྒྱས་པས་
ཀྱང་རྣལ་འབྱོར་མངོན་སུམ་དེའི་དོན་སྒྲུབ་པའི་ནུས་པ་ཤེས་ལ། ཤེས་པ་ལྟར་བསྒྲུབ་ནུས་པའི་ཕྱིར། རྣལ་འབྱོར་
མངོན་སུམ་དེ་སྒྲུབ་བྱེད་གང་དང་ཡང་འབྲེལ་བ་རྣམ་པར་ཆད་པ་ཅན་ཡིན་པས་མ་བསྟན་ཞེ་ན། ཤེས་བྱ་ཆོས་ཅན།
བློ་བདེ་སེམས་མེད་ཀྱི་དོན་དེ་དག་ལ་བསྒྲུབ་བྱ་སྒྲུབ་བྱེད་ཀྱི་དཔྱོད་པ་ཅུང་ཟད་མེད་པར་ཐལ། རྣལ་འབྱོར་མངོན་
སུམ་ཁོ་ན་བློ་བདེ་སེམས་མེད་ཀྱི་སྒྲུབ་བྱེད་གང་ཞིག རྣལ་འབྱོར་མངོན་སུམ་དེ་དོན་སྤྱིས་ཀྱང་སྤྱོད་ཡུལ་མ་ཡིན་
པའི་ཕྱིར། གསུམ་པ་ནི། སྐྱེས་བུའི་བསམ་པའི་དབང་གིས་ནི། ། དེ་ཉིད་དེ་ཉིད་མིན་འཇོག་ན། ། གཏན་
ཚིགས་དེར་སྣང་མེད་འགྱུར་ཏེ། ། དེ་ནི་དངོས་རྟེན་མིན་ཕྱིར་རོ། ། དོན་ཡོད་ཤེས་ལ་ལྟོས་བཅས་ཡིན། ། མེད་
པ་ཤེས་པས་སྒྲུབ་བྱེད་མིན། ། ཞེས་སོ། ། དོན་ནི། ཤེས་བྱ་ཆོས་ཅན། སྐྱེས་བུའི་བསམ་པའི་དབང་གིས་ནི།
གཏན་ཚིགས་ཡང་དག་དེ་ཉིད་དང་དེ་ཉིད་མིན་པར་འཇོག་ནུས་པར་ཐལ། ཕྱི་རྒོལ་གྱི་ཁས་བླངས་པ་ཙམ་གྱིས་
རྟགས་ཡང་དག་ཏུ་འགྱུར་བའི་ཕྱིར། འདོད་ན། གཏན་ཚིགས་ཡང་དག་དང་དེར་སྣང་མཐའ་གཅིག་ཏུ་ངེས་པ་

• 75 •
སྒྲུབ་ངག་གི་རྣམ་གཞག་དང་དོགས་དཔྱོད།
མེད་པར་འགྱུར། ཁྱབ་སྟེ། འདོད་པ་དེ་ནི་དངོས་པོ་ལ་རྟེན་པ་མིན་པའི་ཕྱིར་རོ། ། ཤེས་བྱ་ཆོས་ཅན། ཚུལ་
གསུམ་དོན་ལ་མེད་པར་རྟོགས་པའི་ཤེས་པས་བཏགས་པ་ཙམ་སྒྲུབ་བྱེད་ཡང་དག་མིན་ཏེ། རྟགས་ཡང་དག་ཡིན་
ན་ཚུལ་གསུམ་དོན་ལ་ཡོད་པ་ཚད་མས་ཤེས་པ་ལ་ལྟོས་པ་དང་བཅས་པའི་ཕྱིར་ཞེས་པའོ། ། གཉིས་པ་ལ། བསྒྲུབ་
བྱ་ལ་བརྟགས་ལ་དགག་པ་དང༌། འབྲེལ་བ་ལ་བརྟགས་ལ་དགག་པའོ། ། དང་པོ་ནི། ཡོད་ཀྱང་དངོས་དང་
འབྲེལ་མེད་པའི། ། རྟོགས་པ་རྟོགས་པ་མེད་དང་མཚུངས། ། རང་བཞིན་ད་ནི་འབྲས་བུའམ། སྣང་བ་མཐོང་
བ་མེད་ཉིད་རྟགས། ། ཞེས་སོ། ། དོན་ནི། སྒྲུབ་བྱེད་མེད་ཀྱང་བསྒྲུབ་བྱ་བློ་བདེ་སེམས་མེད་ནི་ཡོད་དོ་ཞེ་ན།
བློ་བདེ་སེམས་མེད་ཆོས་ཅན། ཡོད་ཀྱང་ཁྱོད་རྟོགས་པ་དེ་རྟོགས་པ་མེད་པ་དང་མཚུངས་པར་ཐལ། སྒྲུབ་བྱེད་ཀྱི་
དངོས་པོ་དང་འབྲེལ་བ་མེད་པའི་ཕྱིར། སྐྱེ་འཇིག་ཅན་ཆོས་ཅན། བློ་བདེ་སེམས་མེད་དུ་སྒྲུབ་པའི་རང་བཞིན་
དང་ནི་འབྲས་བུའམ། སྣང་བ་མཐོང་བ་མེད་པ་ཉིད་ཀྱི་རྟགས་ཡང་དག་གང་རུང་དུ་ཐལ། དེ་སྒྲུབ་ཀྱི་རྟགས་ཡང་
དག་ཡིན་པའི་ཕྱིར་ཞེས་པའོ། ། གཉིས་པ་ནི། འབྲེལ་དེ་དངོས་ལ་སྒྲུབ་ཡིན་ན། ། རང་ལ་ཅིའི་ཕྱིར་མ་གྲུབ་
པ། ། གཞན་གྱིས་ཀྱང་གཞན་ལས་རྟོགས་པར། ། མི་རིགས་ཞེས་སོ། ། དོན་ནི། སྐྱེ་འཇིག་ཅན་དང་སེམས་
མེད་ཀྱི་འབྲེལ་བ་དེ། སྔ་རྒོལ་རང་ལ་ཅིའི་ཕྱིར་མ་གྲུབ་སྟེ་གྲུབ་པར་ཐལ། དངོས་པོ་ལ་གྲུབ་པའི་ཕྱིར། མ་གྲུབ་ན།
གཞན་སྐྱེ་འཇིག་ཅན་ཆོས་ཅན། སངས་རྒྱས་པ་གཞན་གྱིས་ཀྱང་ཁྱོད་ལས་བློ་བདེ་སེམས་མེད་དུ་རྟོགས་པར་མི་
རིགས་པར་ཐལ། སེམས་མེད་དང་མ་འབྲེལ་བའི་ཕྱིར་ཞེས་པའོ། ། གཉིས་པ་ནི། གཞན་གྱིས་བརྟགས་པ་
ཡིས། ། ཐལ་བ་སྒྲུབ་པ་གཉིས་འབྲེལ་ཕྱིར། ། གཅིག་མེད་ན་གཞན་དགག་ཕྱིར་ཡིན། ། ཞེས་སོ། ། གཞན་གྱི་
ཁས་བླངས་རྟགས་སུ་མི་རུང་ན། ཁྱོད་དང་སྔོན་གྱི་སློབ་དཔོན་རྣམས་ཀྱིས་གཞན་གྱི་ཁས་བླངས་རྟགས་སུ་བཀོད་
ནས་ཐལ་བ་བསྒྲུབ་པ་མི་འཐད་དོ་ཞེ་ན། བྱེ་བྲག་པ་གཞན་གྱིས་བཏགས་པའི་བ་ལང་གི་སྤྱི་རྟག་དངོས་ཆོས་ཅན།
རང་བཞིན་དུ་མར་ཐལ། གསལ་བ་དུ་མ་ལ་དོན་དམ་པར་འབྲེལ་བའི་ཕྱིར། ཞེས་མི་འདོད་པའི་ཐལ་བར་སྒྲུབ་པ་
ཆོས་ཅན། དོན་ཡོད་དེ། གཅིག་རང་བཞིན་དུ་མར་མེད་ན། གཞན་གསལ་བ་དུ་མ་ལ་དོན་དམ་པར་འབྲེལ་བ་
དགག་པའི་ཆེད་ཡིན་པའི་ཕྱིར་ཏེ། རང་བཞིན་དུ་མར་མེད་པ་དེ་གསལ་བ་དུ་མ་ལ་དོན་དམ་པར་མ་འབྲེལ་བ་ལ་
འབྲེལ་བའི་ཕྱིར། ཞེས་པའོ། ། གཉིས་པ་དོན་སྨོས་པའི་དགོས་པ་ནི། དོན་སྨོས་དེ་ནི་སྒྲ་དག་དང་། ། རྟོགས་
པས་སྒྲོ་བཏགས་བདག་ཉིད་ཅན། ། རྟགས་ཉིད་མིན་པར་སྒྲུབ་དོན་ཏེ། ། དོན་ལས་དོན་ནི་གྲུབ་ཕྱིར་རོ། ། རྟོག་
དང་ལུང་དག་བྱེད་པ་པོའི། ། འདོད་པ་ཙམ་དང་རྗེས་འབྲེལ་དང་། ། དངོས་ལས་གཞན་དུ་སྲིད་པའི་ཕྱིར། །
བཏགས་པ་དག་ནི་འཁྲུལ་བ་ཡིན། ། ཞེས་སོ། ། དོན་ནི། དོན་སྨོས་པ་ལ་དགོས་པ་ཡོད་དེ། དོན་ལ་མ་གྲུབ་
པར་སྒྲ་དག་དང་རྟོག་པས་སྒྲོ་བཏགས་པའི་བདག་ཉིད་ཅན་གྱི་རྟགས་དེ་རྟགས་ཡང་དག་ཉིད་མིན་པར་སྒྲུབ་པའི་

• 76 • སྒྲུབ་ངག་གི་རྣམ་གཞག་དང་དོགས་དཔྱོད།
དོན་དུ་ཡིན་པའི་ཕྱིར་ཏེ། ཚུལ་གསུམ་དོན་ལ་ཡོད་པ་ལས་བསྒྲུབ་བྱ་དོན་ལ་ཡོད་པ་ནི་གྲུབ་པ་ཞིག་དགོས་པར་
བསྟན་པའི་ཕྱིར་རོ། ། དེ་ཇི་ལྟར་རྟགས་ཡང་དག་མིན་ཞེ་ན། རྟོག་པ་དང་ལུང་དག་གིས་བཏགས་པའི་རྟགས་
དག་ནི། ཁྱབ་པ་འཁྲུལ་བ་ཡིན་ཏེ། བྱེད་པ་པོའི་འདོད་པ་ཙམ་དང་རྗེས་སུ་འབྲེལ་བ་དང༌། མཐུན་ཕྱོགས་ཀྱི་
དངོས་པོ་ལས་གཞན་དུ་འཇུག་པ་སྲིད་པའི་ཕྱིར། ཞེས་པའོ། ། གསུམ་པ་རབ་གསལ་བྱེད་སྨོས་པའི་དགོས་པ་
བཤད་པ་ལ། ཚིག་གཉིས་རང་ཉིད་ཀྱིས་མི་ནུས་པར་མཚུངས། སྒྲུབ་བྱེད་སྟོན་པའི་ནུས་པ་ཡོད་མེད་མི་མཚུངས།
རྩོད་པ་སྤང་བའོ། ། དང་པོ་ནི། དོན་གྱིས་དོན་རྟོགས་ཕྱིར་དོན་ལ། ། ཕྱོགས་དང་གཏན་ཚིག་བརྗོད་དུས་
མེད། ། དེས་ན་དེ་དག་རང་ཉིད་ལས། ། སྒྲུབ་པར་བྱེད་པར་གནས་མ་ཡིན། ། ཕྱོགས་ཀྱི་ཚིག་དེ་སྨྲ་བ་པོའི། །
བསམ་པ་སྟོན་པར་བྱེད་པ་ལ། ། ཚད་ཡིན་དེ་ལས་ཐེ་ཚོམ་དག ། སྐྱེ་ཕྱིར་དངོས་སུ་སྒྲུབ་བྱེད་མིན། ། ཞེས་
སོ། ། དོན་ནི། རབ་གསལ་སྨོས་པ་ལ་དོན་ཅི་ཡོད་ཅེ་ན། ཡོད་དེ་ཕྱོགས་ཚིག་དང་རྟགས་ཚིག་སྒྲུབ་ངག་གི་ཡན་
ལག་ཡིན་པ་བཅད་པའི་ཆེད་ཡིན་པའི་ཕྱིར། ཇི་ལྟར་གཅོད་དགོས་ཞེ་ན། ཕྱོགས་དང་གཏན་ཚིགས་དེ་དག་ལས་
དུ་ལྡན་གྱི་ལ་ལ་མེ་སྒྲུབ་པར་བྱེད་པར་གནས་པ་མ་ཡིན་ཏེ། ལ་མེའི་ཚོགས་དོན་ལ་རྟོགས་པ་སྐྱེ་བའི་ནུས་པ་མེད་
པའི་ཕྱིར། ཁྱབ་སྟེ། རྟགས་ཡང་དག་ཡིན་ན་ཚུལ་གསུམ་པའི་དོན་གྱིས་བསྒྲུབ་བྱའི་དོན་རྟོགས་དགོས་པའི་ཕྱིར།
འོ་ན་སྒྲ་བྱུང་ཚད་མ་བཤད་པ་ཅི་ཞེ་ན། སྒྲ་མི་རྟག་ཅེས་པའི་ཕྱོགས་ཚིག་དེ་ཆོས་ཅན། རང་སྨྲ་བ་པོའི་རྒྱུད་ལ་，
བསམ་པ་སྟོན་པར་བྱེད་པ་ལ་སྒྲུབ་བྱེད་ཚད་མ་ཡིན་ཏེ། དེ་སྒྲུབ་ཀྱི་ཚུལ་གསུམ་ཡིན་པའི་ཕྱིར། དེ་ཆོས་ཅན། སྒྲ་
མི་རྟག་པ་དངོས་སུ་སྒྲུབ་བྱེད་མིན་ཏེ། ཁྱོད་ལས་སྒྲ་མི་རྟག་པ་ལ་ཐེ་ཚོམ་དག་སྐྱེ་བའི་ཕྱིར། ཞེས་པའོ། ། གཉིས་
པ་ནི། བརྒྱུད་པ་ཡིས་ཀྱང་ནུས་པ་མེད། ། གཏན་ཚིག་བརྗོད་པ་རང་ཉིད་ལ། ། ནུས་པ་མེད་ཀྱང་ནུས་སྟོན་
བྱེད། ། ཅེས་སོ། ། དོན་ནི། བརྒྱུད་ནས་སྒྲུབ་བྱེད་ཡིན་ཞེ་ན། ཕྱོགས་ཚིག་བརྒྱུད་པ་ཡིས་ཀྱང་སྒྲ་མི་རྟག་པར་
སྒྲུབ་པའི་ནུས་པ་མེད་དེ། བསྒྲུབ་བྱ་སྒྲ་མི་རྟག་པ་ཙམ་དངོས་སུ་བརྗོད་པ་ཡིས་སོ། ། རྟགས་ཚིག་ཀྱང་བརྒྱུད་ནས་
སྒྲུབ་བྱེད་མ་ཡིན་ནམ་ཞེ་ན། གང་བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་
གཏན་ཚིགས་བརྗོད་པའི་ཚིག་ཆོས་ཅན། རང་ཉིད་སྒྲ་མི་རྟག་པར་དངོས་སུ་སྒྲུབ་པའི་ནུས་པ་མེད་ཀྱང་། སྒྲ་མི་
རྟག་པར་སྒྲུབ་བྱེད་ཡིན་ཅེས་བརྗོད་དུ་རུང་སྟེ། སྒྲ་མི་རྟག་པར་དངོས་སུ་སྒྲུབ་ནུས་ཀྱི་ཚུལ་གསུམ་སྟོན་བྱེད་ཀྱི་ངག་
ཡིན་པའི་ཕྱིར། ཞེས་པའོ། ། གསུམ་པ་ལ། ལུང་དང་འགལ་བ་སྤང་བ། རིགས་པ་དང་འགལ་བ་སྤང་བའོ། །
གཏན་ཚིགས་དོན་གྱི་ཡུལ་ཉིད་ཀྱིས། ། ནུས་མེད་དེ་ནི་བརྗོད་པར་བཤད། ། ཅེས་སོ། ། དོན་ནི། ཕྱོགས་ཚིག་
དངོས་དང་བརྒྱུད་པས་སྒྲུབ་བྱེད་མིན་པར་སློབ་དཔོན་བཞེད་དམ་ཞེ་ན། བཞེད་དེ། དེ་ལས་ཐེ་ཚོམ་དག་སྐྱེ་བའི་
ཕྱིར་རོ། ། ཞེས་དང་། དེ་ལ་དཔག་བྱ་བསྟན་པ་ནི། ། གཏན་ཚིགས་དོན་གྱི་ཡུལ་དུ་འདོད། ། ཅེས་གསུངས་པ་

• 77 .
སྒྲུབ་ངག་གི་རྣམ་གཞག་དང་དོགས་དཔྱོད།
ཉིད་ཀྱིས་ཕྱོགས་ཚིག་གིས་ཕྱོགས་སྒྲུབ་པའི་ནུས་པ་མེད་པའི་ཕྱོགས་དེ་ནི་བརྗོད་པར་བཤད་པའི་ཕྱིར་ཞེས་པའོ། །
གཉིས་པ་ལ། ཕྱོགས་ཚིག་སྒྲུབ་ངག་གི་ཡན་ལག་ཡིན་པའི་རྒྱུ་མཚན་དགག་པ་དང་། རང་གི་ཕྱོགས་ཀྱི་མཚན་ཉིད་
ལ་མཚུངས་པ་སྤང་བ། འགྲེལ་བྱེད་གཞན་གྱི་རྩོད་ལན་འབྲེལ་མེད་དུ་བསྟན་པའོ། ། དང་པོ་ནི། གལ་ཏེ་དེ་
ལའང་ནུས་ཡོད་དེ། ། གཏན་ཚིགས་ཚིག་ནི་འཇུག་ཕྱིར་ན། ། དེ་ནི་ཐེ་ཚོམ་གྱིས་ཤེས་པར། ། འདོད་པས་
སྐབས་ལ་བརྟེན་པ་ཡིན། ། མི་མཐུན་ཕྱོགས་ཁས་ལེན་ན་ཡང་། ། དེ་མཚུངས་ཕྱིར་ན་ཐུག་མེད་འགྱུར། ། ནང་
གི་ཡན་ལག་ནུས་པ་ནི། ། ཚུལ་གསུམ་དག་ལ་ཡང་དག་གནས། ། དེ་ལ་དྲན་པ་སྐྱེད་པ་ནི། ། དེ་ཉིད་ཚིག་ལ་ཡང་
དག་གནས། ། གལ་ཏེ་ཡུལ་བསྟན་མེད་པར་ནི། ། གཏན་ཚིགས་འཇུག་པ་མེད་པའི་ཕྱིར། ། ཡུལ་བསྟན་པ་
བདག་ཉིད་ལས་ནི། ། ནུས་པ་འགྲུབ་པར་འདོད་ཅེ་ན། ། ཁྱབ་སྔོན་ཅན་ལ་དེ་མེད་ཀྱང་། ། སྒྲ་ནི་བྱས་ཡིན་འདི་
འདྲ་ཀུན། ། མི་རྟག་ཅེས་ནི་བརྗོད་པས་ཀྱང་། ། དོན་གྱིས་དེ་ནི་འཇིག་བློར་འགྱུར། ། ཕྱོགས་བསྟན་པ་ནི་མེད་
ན་ཡང་། ། འགྲུབ་པ་ལ་ནི་གེགས་མེད་ཕྱིར། ། གསུམ་ལས་ཚུལ་གང་རུང་བ་ཉིད། ། མ་བསྟན་མ་ཚང་ཡིན་པར་
བརྗོད། ། ཅེས་སོ། ། དོན་ནི། གལ་ཏེ་ཕྱོགས་ཚིག་དེ་ལའང་ཕྱོགས་སྒྲུབ་པའི་ནུས་པ་ཡོད་དེ། ཁྱོད་ལ་བརྟེན་
ནས་གཏན་ཚིགས་ཀྱི་ཚིག་ནི་འཇུག་པའི་ཕྱིར་ཞེ་ན། སྒྲ་དེ་ནི་རྟག་མི་རྟག་ཐེ་ཚོམ་ཟ་བའི་རྒྱུ་མཚན་གྱིས་ཤེས་པར་
འདོད་པས། སྔར་རྒོལ་ལ་འདྲི་བའི་སྐབས་ཆོས་ཅན། སྒྲུབ་ངག་གི་ཡན་ལག་ཡིན་པར་ཐལ། ཁྱོད་ལ་བརྟེན་ནས་
རྟགས་ཚིག་འཇུག་པ་ཡིན་པའི་ཕྱིར། ཚིག་གང་ཞིག་སྣོན་ནོ་ཞེ་ན། གཉེན་པོ་འདྲེན་ནུས་ཀྱི་མི་མཐུན་ཕྱོགས་སྒྲ་
རྟག་པར་ཁས་ལེན་པའི་ཚིག་ཆོས་ཅན། སྒྲུབ་ངག་གི་ཡན་ལག་ཡིན་པར་ཐལ། ཁྱོད་ལ་བརྟེན་ནས་རྟགས་ཚིག་
འཇུག་པའི་ཚིག་ཡིན་པ་དེ་མཚུངས་པའི་ཕྱིར་རོ། ། འདོད་ན། སྒྲ་མི་རྟག་པར་སྒྲུབ་པའི་སྒྲུབ་ངག་གི་ཡན་ལག་
ཐུག་མེད་དུ་འགྱུར་བར་ཐལ། སྒྲ་རྟག་ཅེས་པའི་ཚིག་དེ་ཡང་དེ་ཡིན་པའི་ཕྱིར་རོ། ། ཕྱོགས་ཚིག་ལ་བསྒྲུབ་བྱ་སྒྲུབ་
པའི་ནུས་པ་མེད་དེ་ནང་གི་ཡན་ལག་བསྒྲུབ་བྱ་དངོས་སུ་སྒྲུབ་པའི་ནུས་པ་ནི་ཚུལ་གསུམ་དག་ལ་ཡང་དག་པར་
གནས་ལ། ཚུལ་གསུམ་དེ་ལ་དྲན་པ་སྐྱེད་པ་ནི་ཚུལ་གསུམ་དེ་ཉིད་བརྗོད་པའི་ཚིག་ལ་ཡང་དག་པར་གནས་པའི་
ཕྱིར། གལ་ཏེ་ཡུལ་ཕྱོགས་བསྟན་པ་མེད་པར་ནི་གཏན་ཚིགས་འཇུག་པ་མེད་པའི་ཕྱིར། ཡུལ་ཕྱོགས་བསྟན་པ་
བདག་ཉིད་ལས་ནི་ཕྱོགས་སྒྲུབ་པའི་ནུས་པ་གྲུབ་པར་འདོད་དོ་ཞེ་ན། གང་བྱས་པ་འདི་འདྲ་བ་ཀུན་མི་རྟག་
དཔེར་ན་བུམ་པ་བཞིན། སྒྲ་ནི་བྱས་པ་ཡིན་ཞེས་བརྗོད་པ་ཁྱབ་པ་སྔོན་འགྲོ་ཅན་གྱི་སྒྲུབ་ངག་ཆོས་ཅན། ཕྱོགས་
དངོས་སུ་བསྟན་པ་དེ་མེད་ཀྱང་དོན་གྱིས་སྒྲ་དེ་ནི་འཇིག་པར་རྟོགས་པའི་བློ་སྐྱེ་བར་འགྱུར་ཏེ། ཕྱོགས་དངོས་སུ་
བསྟན་པ་ནི་མེད་ན་ཡང་། སྒྲ་མི་རྟག་པར་སྒྲུབ་པ་ལ་ནི་གེགས་མེད་པའི་སྒྲུབ་ངག་ཡིན་པའི་ཕྱིར། འོ་ན་ངག་མ་
ཚང་བ་དེ་གང་ཞེ་ན། སྒྲ་མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན་ཞེས་པ་ལྟ་བུ་ཡིན་ཏེ། ཚུལ་གང་

• 78 • སྒྲུབ་ངག་གི་རྣམ་གཞག་དང་དོགས་དཔྱོད།
ཡང་རུང་བ་ལས་ཁྱབ་པ་ཉིད་དངོས་སུ་མ་བསྟན་པའི་ཕྱིར་ཞེས་པའོ། ། གཉིས་པ་ནི། བསྒྲུབ་བྱ་བརྗོད་པར་དམ་
བཅས་ནའང་། ། སྒྲ་དེ་ལ་སྐྱོན་འཐད་མིན་ཏེ། ། སྒྲུབ་བྱེད་དབང་དུ་བྱས་ཉིད་ཀྱིས། ། གཏན་ཚིགས་ལྟར་སྣང་
ཐལ་མིན་ཕྱིར། ། ཁྱད་པར་མེད་པར་བརྗོད་ན་ཡང་། རིགས་གཅིག་ཐེ་ཚོམ་སྐྱེ་འགྱུར་ཏེ། ། གཞན་དུ་བསྒྲུབ་
བྱ་བརྗོད་པ་ཀུན། ། དམ་བཅའ་བར་ནི་ཐལ་བར་འགྱུར། །གལ་ཏེ་གྲུབ་བརྗོད་སྒྲུབ་བྱེད་ཕྱིར། ། གཞན་དག་ལ་
ཡང་སྐྱོན་མེད་ན། ། དེ་ནི་བསྒྲུབ་བྱ་བསྟན་པ་དང་། ། ཇི་ལྟར་སྒྲུབ་བྱེད་ཡན་ལག་ཡིན། ། ཞེས་སོ། ། དོན་ནི།
ཁོ་བོ་ཅག་གིས་བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་མ་སྨྲས་མོད་ཀྱི། དེ་ལྟར་དམ་བཅས་སུ་ཆུག་ནའང་
སངས་རྒྱས་པ་ལ། ། དཔེ་རྟགས་མ་གྲུབ་བརྗོད་པ་དམ་བཅར་ཐལ་བའི་སྐྱོན་ཡོད་པ་འཐད་པ་མིན་ཏེ། གཏན་
ཚིགས་དང་དཔེ་ལྟར་བསྒྲུབ་བྱར་ཐལ་བའི་སྐྱོན་ཡོད་པ་མིན་པའི་ཕྱིར། དཔེ་རྟགས་མ་གྲུབ་པ་བརྗོད་པ་དམ་
བཅའ་ཡིན་པ་བཅད་པའི་ཆེད་དུ་ངོས་བཟུང་སྨོས་དགོས་ཞེ་ན། མི་དགོས་པར་ཐལ། ངོས་བཟུང་གི་ཁྱད་པར་
མེད་པར་བསྒྲུབ་བྱ་བརྗོད་པ་དམ་བཅའོ་ཞེས་བརྗོད་ན་ཡང་། རིགས་གཅིག་པ་ལ་ཐེ་ཚོམ་སྐྱེ་བར་འགྱུར་གྱི། དཔེ་
རྟགས་མ་གྲུབ་པ་དང་བསྒྲུབ་བྱ་གཉིས་རིགས་མི་གཅིག་པའི་ཕྱིར། དེ་ལས་གཞན་དུ་རིགས་མི་གཅིག་པ་ལའང་ཐེ་
ཚོམ་སྐྱེ་ན། རྫ་བུམ་བྱའོ་ཞེས་སོགས་བསྒྲུབ་བྱ་བརྗོད་པ་ཀུན་ཆོས་ཅན། གཞན་དག་དམ་བཅའ་བར་ཐལ་བར་
འགྱུར་བར་ཐལ། གཞན་དོན་བསྒྲུབ་བྱ་དང་མ་གྲུབ་པ་བརྗོད་པ་ཙམ་དུ་མཚུངས་པའི་ཕྱིར། གལ་ཏེ་རིགས་པ་
ཅན་པ་གཞན་དག་ལ་ཡང་། དཔེ་རྟགས་མ་གྲུབ་པ་བརྗོད་པ་སྒྲུབ་བྱེད་ཀྱི་ཡན་ལག་ཏུ་ཐལ་བའི་སྐྱོན་མེད་དེ།
སྒྲུབ་བྱེད་ཀྱི་ཡན་ལག་ཡིན་ན། ཕྱི་རྒོལ་གྱིས་གྲུབ་པ་ཞིག་བརྗོད་དགོས་པའི་ཕྱིར་ཞེ་ན། དེ་ནི་བསྒྲུབ་བྱ་བསྟན་པ་
དག་ཆོས་ཅན། ཇི་ལྟར་སྒྲུབ་བྱེད་ཀྱི་ཡན་ལག་ཡིན་ཏེ་མ་ཡིན་པར་ཐལ། ཕྱི་རྒོལ་གྱིས་མ་གྲུབ་པ་བརྗོད་པའི་ཕྱིར།
ཞེས་པའོ། ། གསུམ་པ་ནི། ལྟར་སྣང་བཅས་སོགས་བཀོད་པ་དང༌། ། རྩོད་ལན་འབྲེལ་མེད་བཞད་གད་དེ། །
འདི་ལྟར་དེ་ནི་རིགས་པ་ཉིད། ། མ་ཡིན་ནོ་ཞེས་བཤད་ཟིན་ཏོ། ། ཞེས་སོ། ། དོན་ནི། རིགས་སྒོའི་འགྲེལ་བྱེད་
ཁ་ཅིག་གིས། རིགས་པ་ཅན་པས་ཕྱོགས་ཚིག་ཆོས་ཅན། སྒྲུབ་ངག་གི་ཡན་ལག་ཡིན་ཏེ། ལྟར་སྣང་དང་བཅས་པ་
སྒྲུབ་པར་བྱེད་པའི་དུས་སུ་བརྗོད་པའི་ཕྱིར་ཞེས་སོགས་ཀྱི་སྒྲུབ་བྱེད་བཀོད་པ་དང་། དེ་ལ་དབང་མངོན་གྱིས་མ་
ངེས་ཞེས་སོགས་ཀྱི་ལན་ནི། མཁས་པའི་བཞད་གད་ཀྱི་གནས་ཡིན་ཏེ། འབྲེལ་མེད་ཀྱི་རྩོད་ལན་ཡིན་པའི་ཕྱིར།
འོན་ལན་ཇི་ལྟར་འདེབས་ཤེ་ན། ལྟར་སྣང་བ་དང་བཅས་པ་སྒྲུབ་པར་བྱེད་པའི་དུས་སུ་བརྗོད་པ་ཆོས་ཅན།
ཕྱོགས་ཚིག་སྒྲུབ་ངག་གི་ཡན་ལག་ཏུ་སྒྲུབ་པའི་རྟགས་ཡང་དག་མ་ཡིན་ཏེ། དེ་སྒྲུབ་ཀྱི་ལྡོག་ཁྱབ་མ་གྲུབ་པའི་ཕྱིར།
ཁྱབ་སྟེ། འདི་ལྟར་ལྡོག་ཁྱབ་མ་གྲུབ་པ་དེ་ནི་རྟགས་ཡང་དག་ཏུ་རིག་པ་ཉིད་མ་ཡིན་ནོ། ། ཞེས་བཤད་ཟིན་པའི་
ཕྱིར་ཞེས་པའོ། ། བཞི་བ་ནི། རྗེ་བཙུན་ཡིག་ཆར། སྒྲུབ་ངག་ཡང་དག་ལ། མཚན་ཉིད། དབྱེ་བ། སྒྲུབ་ངག་

• 79 •
སྒྲུབ་ངག་གི་རྣམ་གཞག་དང་དོགས་དཔྱོད།
འགོད་ཡུལ་གྱི་གང་ཟག་ངོས་བཟུང་བའོ། ། དང་པོ་ནི། ཁྱད་ཆོས་བཞི་དང་ལྡན་པའི་སྒྲ་མི་རྟག་པར་སྒྲུབ་པའི་
རྟགས་ཚིག་རྣམ་དག་དེ། སྒྲ་མི་རྟག་པར་སྒྲུབ་པར་བྱེད་པའི་སྒྲུབ་ངག་ཡང་དག་གི་མཚན་ཉིད། བྱས་ན་མི་རྟག་
པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་སྒྲུབ་ངག་ཆོས་ཅན། ཁྱད་ཆོས་བཞི་དང་ལྡན་ཏེ།
རྒྱུའི་ཁྱད་པར་རང་གི་བསྟན་དོན་རྟོགས་པའི་ཚད་མ་སྔ་མ་སྔོན་དུ་སོང་བ། བརྗོད་བྱའི་ཁྱད་པར་རང་གི་བསྟན་
བྱར་འགྱུར་བའི་ཚུལ་གསུམ་ལྷག་ཆད་མེད་པར་བརྗོད་པ། ངོ་བོའི་ཁྱད་པར་སྒྲ་བློ་དོན་གསུམ་གྱི་སྐྱོན་དང་བྲལ་བ།
བྱེད་ལས་ཀྱི་ཁྱད་པར་རང་འབྲས་སྒྲ་མི་རྟག་རྟོགས་ཀྱི་རྗེས་དཔག་སྐྱེད་པར་བྱེད་པ་ཡིན་པའི་ཕྱིར། གཉིས་པ་ནི།
སྒྲུབ་ངག་ལ་རྒོལ་བའི་སྒོ་ནས་དབྱེ་ན། རང་དོན་དང་གཞན་དོན་སྒྲུབ་ངག་ཡང་དག་གཉིས། སྒྲ་མི་རྟག་པར་སྒྲུབ་
པའི་སྒྲུབ་ངག་ཡང་དག་གང་ཞིག སྒྲ་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱིས་བསྡུས་པ། སྒྲ་མི་
རྟག་པར་སྒྲུབ་པའི་དང་པོའི་མཚན་ཉིད། བྱས་པ་སྒྲ་མི་རྟག་པར་སྒྲུབ་པ་ལ་རང་དོན་སྒྲུབ་ངག་ཡང་དག་ཏུ་སོང་
བའི་རྒོལ་བའི་རྒྱུད་ཀྱིས་བསྡུས་པའི་བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་ལྟ་བུ། རང་ཉིད་འགོད་པ་
པོའི་སྒྲ་མི་རྟག་པར་སྒྲུབ་པའི་སྔ་རྒོལ་ཡང་དག་གི་ཚད་མས་རྟོགས་པའི་སྒྲ་མི་རྟག་པར་སྒྲུབ་པའི་ཚུལ་གསུམ། རང་
ཉིད་འགོད་པ་སྐབས་སུ་བབ་པའི་ཕྱིར་རྒོལ་ཡང་དག་ལ་ལྷག་ཆད་མེད་པར་གསལ་བར་སྟོན་པའི་སྒྲ་མི་རྟག་པར་
སྒྲུབ་པའི་རྟགས་ཚིག་རྣམ་དག་དེ། སྒྲ་མི་རྟག་པར་སྒྲུབ་པའི་གཉིས་པའི་མཚན་ཉིད། དཔེར་ན། བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱིར་རྒོལ་ཡང་དག་གི་ངོར་བཀོད་པའི་བྱས་ན། མི་རྟག་པས་ཁྱབ་སོགས་ཀྱི་
སྒྲུབ་ངག་ལྟ་བུ། ཞེས་སོགས་དང་། གསུམ་པ་ནི། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་ཅིག་
ཅར་དུ་དྲན་པའི་དྲན་ཤེས་རང་རྒྱུད་ལ་སྐྱེ་དགོས་ཀྱི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་དེ་
ཡིན་སོགས་གསུངས་སོ། ། རྟ་ནག་རྣམ་འགྲེལ་དུའང་གཞན་ཕལ་ཆེར་སྔ་མ་དང་འདྲ་ཡང་རང་དོན་སྒྲུབ་ངག་ཆེར་
མི་གསལ་ལོ། ། ཀུན་མཁྱེན་བླ་མའི་གསུང་རྒྱུན་ལྟར་ན། སྔ་རྒོལ་རང་གིས་མཐོང་བའི་ཚུལ་གསུམ་པོ་སྐབས་བབ་
ཀྱི་ཕྱི་རྒོལ་ལ་ལྷག་ཆད་མེད་པར་སྟོན་པའི་ཡན་ལག་གཉིས་ལྡན་གྱི་རྟགས་ཚིག་རྣམ་དག་དེ། སྒྲུབ་ངག་ཡང་དག་གི་
མཚན་ཉིད། སྒྲུབ་དག་ཡང་དག གཞན་དོན་རྗེས་དཔག རྟགས་ཚིག་རྣམ་དག་རྣམས་དོན་གཅིག དེ་ལ་དབྱེ་
ན་ཆོས་མཐུན་སྦྱོར་དང་། ཆོས་མི་མཐུན་སྦྱོར་གྱི་སྒྲུབ་དག་ཡང་དག་གཉིས། དེ་སྒྲུབ་ཀྱི་རྟགས་སུ་འགོད་རྒྱུ་དེ་དེ་
སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་དཔེའི་སྒོ་ནས་སྟོན་པའི་ཡན་ལག་གཉིས་ལྡན་གྱི་རྟགས་ཚིག་རྣམ་དག་དེ།
དང་པོའི་མཚན་ཉིད། དཔེར་ན། གང་བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་
པ་ལྟ་བུ། དེ་སྒྲུབ་ཀྱི་རྟགས་སུ་འགོད་རྒྱུ་དེ་དེ་སྒྲུབ་ཀྱི་མི་མཐུན་ཕྱོགས་ལ་མེད་པར་དཔེའི་སྒོ་ནས་སྟོན་པའི་ཡན་ལག་
གཉིས་ལྡན་གྱི་རྟགས་ཚིག་རྣམ་དག་དེ། གཉིས་པའི་མཚན་ཉིད། དཔེར་ན། གང་རྟག་ན་མ་བྱས་པས་ཁྱབ།

• 80 •
 སྒྲུབ་ངག་གི་རྣམ་གཞག་དང་དོགས་དཔྱོད།
- --- -- - མ ས་，
དཔེར་ན་འདུས་མ་བྱས་ཀྱི་ནམ་མཁའ་བཞིན། སྒྲ་ཡང་བྱས་སོ་ཞེས་པ་ལྟ་བུ། སྒྲུབ་ངག་དེ་དག་ལ་གཞན་དོན་རྗེས་
དཔག་ཏུ་བརྗོད་པའི་རྒྱུ་མཚན་ནི། སྨྲ་བ་པོ་རང་ལས་གཞན་པའི་དོན་བྱེད་པ་ན་གཞན་དོན་དང་། རང་འབྲས་
རྗེས་དཔག་གི་རྒྱུ་ཡིན་པ་དང་། དེ་དག་ལ་རྗེས་དཔག་སྐྱེད་པའི་ནུས་པ་ཡོད་པར་གོ་བའི་ཆེད་དང་། ངག་ཡིན་པ་
དང་གསུམ་ནི་རྗེས་དཔག་ཏུ་བཏགས་པའི་རྒྱུ་མཚན་དགོས་པ་དངོས་ལ་གནོད་བྱེད་དོ། ། སྒྲུབ་བྱེད་ཡང་དག་
བརྗོད་པའི་ངག་ཡིན་པས་སྒྲུབ་ངག་ཡང་དག་ཅེས་བྱ་ལ། རྟགས་ཡང་དག་གི་ཚུལ་གསུམ་བརྗོད་པའི་ངག་ཡིན་
པས་རྟགས་ཚིག་ཡང་དག་ཅེས་བྱའོ། ། ཚད་མ་མདོར་རང་གིས་མཐོང་བ་དང་དོན་དང་རབ་གསལ་བྱེད་གསུམ་
གྱིས་རིམ་བཞིན་བློ་དོན་སྒྲ་སྐྱོན་ཅན་གསུམ་སེལ་ཏེ། དེ་ཡང་གྲངས་ཅན་པས་བློ་བདེ་སྐྱེ་འཇིག་ཅན་དུ་ཚད་མས་མ་
གྲུབ་པས། དེས་བཀོད་པའི་གང་སྐྱེ་འཇིག་ཅན་ཡིན་ན། སེམས་མེད་ཡིན་པས་ཁྱབ། དཔེར་ན་དེ་ཙམ་ལྔ་བཞིན།
བློ་བདེ་ཡང་སྐྱེ་འཇིག་ཅན་ཡིན་པས་སོ་ཞེས་པའི་བློ་སྐྱོན་དང༌། སྒྲ་འཇིག་པར་མ་གྲུབ་པ་དོན་ལ་མེད་པས། གང་
འཇིག་པར་མ་གྲུབ་པ་ཡིན་ན། རྟག་པ་ཡིན་པས་ཁྱབ། དཔེར་ན་གཟུགས་བཞིན། སྒྲ་ཡང་འཇིག་པར་མ་གྲུབ་
པས་སོ་ཞེས་པའི་དོན་སྐྱོན་དང་། ལྷག་ཆད་ཀྱི་སྐྱོན་དང་བཅས་པའི་སྒྲ་ནི་མི་རྟག་སྟེ། བྱས་པའི་ཕྱིར། དཔེར་ན་
བུམ་པ་བཞིན། བུམ་པ་བྱས་པ་བཞིན་དུ་སྒྲ་ཡང་བྱས། དེའི་ཕྱིར་སྒྲ་མི་རྟག་གོ་ཞེས་པའི་སྒྲ་སྐྱོན་ཞུགས་པ་རྣམས་
བསལ་བའི་ཕྱིར་རོ། ། ལྔ་པ་ལ། ཁ་ཅིག་གིས། ཕྱི་རོལ་གྲངས་ཅན་པས། བློ་བདེ་ཆོས་ཅན། སེམས་མེད་ཡིན་
ཏེ། སྐྱེ་འཇིག་ཅན་ཡིན་པའི་ཕྱིར་ཞེས་པའི་སྦྱོར་བ་སྦྱོར་བ་ཡང་དག་ཏུ་འདོད་དེ། དེས་དེ་ལྟར་འདོད་པ་ལ་རྣམ་
འགྲེལ་དུ་རིགས་པ་བདུན་གྱིས་བཀག་པའི་ཕྱིར་ཏེ། སངས་རྒྱས་པའི་ལུང་དེ་བློ་བདེ་སྐྱེ་འཇིག་ཅན་དུ་སྒྲུབ་བྱེད་
ཡིན་པ་འགོག་པའི་རིགས་པ་དང་། སྐྱེ་འཇིག་ཅན་དེ་བློ་བདེ་སེམས་མེད་དུ་སྒྲུབ་པའི་རྟགས་ཡང་དག་ཡིན་ན།
གྲངས་ཅན་རང་ལུགས་ལ་འགོད་རྒྱུ་ཡོད་པར་ཐལ་བའི་དང་། དེ་ལྟར་ཡིན་ན། རྟགས་ཡང་དག་དང་ལྟར་སྣང་གི་
རྣམ་དབྱེ་མི་འཐད་པར་ཐལ་བའི་དང་། ངོ་བོའི་སྒོ་ནས་དེ་དེ་སྒྲུབ་ཀྱི་རྟགས་ཡང་དག་ཡིན་པ་འགོད་པའི་དང་།
བསྒྲུབ་བྱ་རྟོགས་པ་མེད་པས་དེ་ལྟར་འགོག་པའི་དང་། རྟགས་ཡང་དག་གི་གྲངས་ངེས་ཀྱི་དེ་ལྟར་འགོག་པ་དང་།
རྟགས་ཆོས་ཀྱི་འབྲེལ་བས་དེ་ལྟར་འགོག་པའི་རིགས་པ་ཡོད་པའི་ཕྱིར། དང་པོ་ནི། ལུང་ལ་གནོད་ཕྱིར་སོགས་
བཞི་དང་། གཉིས་པ་ནི། རང་རྟོགས་གང་ལས་སོགས་གཉིས་དང་། གསུམ་པ་ནི། སྐྱེས་བུའི་བསམ་པའི་སོགས་
བཞི་དང་། བཞི་པ་ནི། དོན་ཡོད་ཤེས་ལ་སོགས་གཉིས་དང་། ལྔ་བ་ནི། ཡོད་ཀྱང་དངོས་དང་སོགས་གཉིས་
དང་། དྲུག་པ་ནི། རང་བཞིན་དང་ནི་སོགས་གཉིས་དང་། བདུན་པ་ནི། འབྲེལ་དེ་དངོས་ལ་སོགས་རྐང་པ་
གཉིས་གསུངས་པའི་ཕྱིར་རོ་ཞེས་ཟེར། ལ་ལས་དེ་མི་འཐད་དེ། དེས་དེ་རྟགས་སྦྱོར་ཡང་དག་ཏུ་མི་འདོད་པའི་
ཕྱིར་ཏེ། དེས་དེ་སྒྲུབ་ཀྱི་ཕྱོགས་ཆོས་མ་གྲུབ་པར་འདོད་པའི་ཕྱིར་ཏེ། དེའི་ངོར་དེ་སྒྲུབ་ཀྱི་ཕྱོགས་ཆོས་མ་གྲུབ་པའི་

• 81 •
སྒྲུབ་ངག་གི་རྣམ་གཞག་དང་དོགས་དཔྱོད། །
ཕྱིར། གཞན་ཡང་། དེར་ཐལ། དེ་ཙམ་ལྔ་དེ་སྒྲུབ་ཀྱི་མཐུན་དཔེ་ཡང་དག་མ་ཡིན་པའི་ཕྱིར་ཏེ། དེའི་ངོར་དེ་ལྔ་
རྟག་པ་ཡིན་པའི་ཕྱིར་ཟེར་ན། དེས་རྟགས་ཡང་དག་གི་མཚན་ཉིད་དང་འདོད་ཚུལ་སོགས་ལ་དཔྱད་རྒྱུ་མང་།
གཞན་ཡང་། བཏགས་ཡོད་ཆོས་གསུམ་ཚང་བའི་རྟགས་ཀྱིས་སྒྲ་མཚོན་བྱར་སྒྲུབ་པར་བྱེད་པའི་རྟགས་དེ། དེ་
སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ཐལ། སྒྲུབ་ངག་གཉིས་ཀྱི་མཚན་ཉིད་འཐད་པའི་ཕྱིར། འདོད་ན། དེ་
སྒྲུབ་ཀྱི་རྟགས་དེ། མཚོན་བྱ་ཁོ་ན་ལ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། མཚན་ཉིད་ཁོ་ན་ལ་
ཡོད་པའི་ཕྱིར། མ་གྲུབ་ན། དེ་སྒྲུབ་ཀྱི་རྟགས་དེ་ཆོས་ཅན། ཁྱོད་མཚན་ཉིད་ཁོ་ན་ལ་ཡོད་པར་ཐལ། ཁྱོད་
མཚོན་བྱ་ཡིན་ཀྱང་ཁྱོད་ཡིན་ན་མཚན་ཉིད་ཡིན་པས་ཁྱབ་པའི་ཕྱིར། ཁྱབ་སྟེ། བྱས་པའི་བྱེ་བྲག་རྟག་པ་ཡིན་ཀྱང་
མི་རྟག་པ་ཁོ་ན་ལ་ཡོད་པའི་ཕྱིར་ཏེ། བྱས་པའི་བྱེ་བྲག་དེ་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་ཡིན་
པའི་ཕྱིར། རྟགས་ཡིག་ཆས་སྒྲུབས། བྱས་པའི་བྱེ་བྲག་གི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་དེ་
དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་མེད་ཀྱི་སྒྲུབ་བྱེད་ཀྱང་དེ་དང་འདྲ་བར་ཤེས་པར་བྱའོ། ། ཡང་ཁ་ཅིག སྒྲུབ་
ངག་ཡང་དག་ལ། རང་གི་བསྟན་བྱའི་ཚུལ་གསུམ་གསལ་བར་སྟོན་པས་ཁྱབ་སྟེ། ཚད་མ་མདོར། རབ་གསལ་
བྱེད། ཅེས་དང་། སྡེ་བདུན་སོགས་ལས་ཀྱང་དེ་ལྟར་གསུངས་པའི་ཕྱིར་ཟེར། ལ་ལས་དེ་མི་འཐད་དེ། རང་
ཡུལ་གསལ་བར་སྟོན་པའི་ངག་མེད་པའི་ཕྱིར་ཏེ། རང་ཡུལ་གསལ་བར་སྣང་བའི་རྟོག་པ་མེད་པའི་ཕྱིར། ཁྱབ་སྟེ།
སྒྲ་རྟོག་རང་ཡུལ་ལ་འཇུག་ཚུལ་མཚུངས་པའི་ཕྱིར་ཟེར་ན་བརྟག ཡང་ཁ་ཅིག བྱས་རྟགས་ཀྱིས་སྒྲ་མི་རྟག་པར་
སྒྲུབ་པར་བྱེད་པའི་སྒྲུབ་ངག་ཁོ་ཁོ་རང་མིན། དེ་སྒྲུབ་ཀྱི་ཆོས་མཐུན་སྦྱོར་གྱི་དེ་དང་ཆོས་མི་མཐུན་སྦྱོར་གྱི་དེ་ཁོ་ཁོ་
རང་ཡིན་ཏེ། དེ་ལྟར་རྟ་ནག་རྣམ་འགྲེལ་ལས། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་ངག་དེ་ཁོ་ཁོ་རང་
དུ་ཐལ། དེ་སྐོར་གྱི་ཆོས་མཐུན་སྦྱོར་གྱི་སྒྲུབ་ངག་ཡང་དག་དེ་ཡང་ཁོ་ཁོ་རང་ཡིན། དེ་སྐོར་གྱི་ཆོས་མི་མཐུན་སྦྱོར་
གྱི་སྒྲུབ་ངག་ཡང་དག་དེ་ཡང་ཁོ་ཁོ་རང་ཡིན་པའི་ཕྱིར་ན་མ་ཁྱབ། ཅེས་གསུངས་པའི་ཕྱིར་ཟེར། ལ་ལས། བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་ཆོས་མཐུན་སྦྱོར་གྱི་སྒྲུབ་ངག་ཆོས་ཅན། དཔེ་དངོས་སུ་བརྗོད་པར་ཐལ། ཁོ་
ཁོ་རང་ཡིན་པའི་ཕྱིར། རྟགས་སོང་། འདོད་ན། དཔེར་གང་བརྗོད། བུམ་པའོ་ཞེ་ན། འོ་ན་བྱས་རྟགས་ཀྱིས་
སྒྲ་མི་རྟག་པར་སྒྲུབ་པའི་ཆོས་མཐུན་སྦྱོར་གྱི་སྒྲུབ་ངག་ཡང་དག་ཡིན་ན། བུམ་པ་དཔེར་བཀོད་པས་ཁྱབ་པར་ཐལ་
ལོ་ཟེར་ན་བརྟག གཞན་ཡང་། སྒྲུབ་ངག་ཡང་དག་ཡིན་ན། སྔ་རྒོལ་ཡང་དག་གིས་བཀོད་པས་ཁྱབ་ན། དེ་
ཡིན་ན་གང་ཟག་གིས་བཀོད་པས་ཁྱབ་མ་ཁྱབ་དང་། གང་ཟག་སྒྲུབ་ངག་འགོད་པ་པོ་ཡིན་མིན་སོགས་རོལ་རྩེད་ལྟ་
བུ་མང་། ཁ་ཅིག ཡན་ལག་ལྔ་ལྡན་གྱི་སྒྲུབ་ངག་ཡང་དག་མེད་པའི་ཕྱིར། དེ་ཡིན་ན། ལྷག་ཆད་ཀྱི་སྐྱོན་དང་
བཅས་པས་ཁྱབ་པའི་ཕྱིར་ཏེ། རིགས་གཏེར་ལས། ཡན་ལག་ལྔ་ལ་དམ་བཅའ་དང་། ། ཉེར་སྦྱོར་མཇུག་སྡུད་

• 82 .
 སྒྲུབ་ངག་གི་རྣམ་གཞག་དང་དོགས་དཔྱོད།
གསུམ་ལྷག་པ། ། སྤྱི་ཁྱབ་མ་ཚང་ཕྱིར་མི་འཐད། ། ཅེས་དང་། སྡེ་བདུན་རྒྱན་ལས་ཀྱང་། གྲུབ་པ་ལྟར་རང་
གིས་ངེས་ཀྱང་གཞན་ལ་སྟོན་པ་ན། སྒྲ་ནི་མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན། བུམ་པ་བྱས་པ་
བཞིན་དུ་སྒྲ་ཡང་བྱས། དེའི་ཕྱིར་སྒྲ་ནི་མི་རྟག་ཅེས་པ་ལྟ་བུ་ངག་ལྷག་ཆད་དུ་སྨྲ་བ་བསལ་བའི་ཕྱིར། གསལ་བྱེད་
ཅེས་སྨོས་སོ། ། ཅིའི་ཕྱིར་ཡན་ལག་ལྔ་ལྡན་འདི་དག་ལྷག་ཆད་ཀྱི་སྐྱོན་དང་བཅས་པ་ཡིན་ཞེ་ན། དམ་བཅའ་
བརྗོད་པ་ནི་ལྷག་པ་ཡིན་ཏེ། བསྒྲུབ་བྱ་ནི་གང་ལ་བསྒྲུབ་བྱར་སོང་བའི་གང་ཟག་དེའི་ངོར་མ་གྲུབ་པའི་རང་བཞིན་
ཡིན་པས། དེ་བརྗོད་ཀྱང་རྒོལ་བ་དེའི་ངོར་བསྒྲུབ་བྱ་དེ་ལ་རྟོགས་པ་བསྐྱེད་མི་ནུས་པའི་ཕྱིར་རོ། ། དཔེ་སྨོས་ཀྱང་
དེ་ལ་རྟགས་ཆོས་ཀྱི་འབྲེལ་བ་མ་བསྟན་པས་ཁྱབ་པ་བརྗོད་པ་མ་ཚང་ལ། ཉེར་སྦྱོར་ཕྱོགས་ཆོས་བརྗོད་པ་དང་ཟློས་
ཤིང་། མཇུག་སྡུད་དམ་བཅའ་བརྗོད་པ་དང་ཟློས་པའོ། ། དེའི་ཕྱིར་ཡན་ལག་ལྔ་ལྡན་གྱི་སྒྲུབ་པའི་ངག་ནི་སྐྱོན་
དང་བཅས་པའོ། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཡན་ལག་ལྔ་ལྡན་གྱི་སྒྲུབ་
ངག་ཡང་དག་མེད་ཟེར་བའང་མི་འཐད། དེ་ལ་ལྷག་ཆད་ཀྱི་སྐྱོན་དང་བཅས་པས་ཁྱབ་ཟེར་བའང་མི་འཐད་པའི་
ཕྱིར། དང་པོ་དེར་ཐལ། དེ་འདྲའི་སྒྲུབ་ངག་ཡང་དག་ཡོད་པའི་ཕྱིར་ཏེ། ཀུན་བཏུས་དར་ཊཱིཀ་ལས། གསུམ་པ་
ལ། སྨྲ་བའི་གཞི་ཞེས་ཏེ། བསྟན་པ་དང་བཤད་པ་སོགས་ཀྱིས་ཤེས་པར་བྱ་སྟེ། བསྒྲུབ་བྱ་གང་ཟག་དང་ཆོས་ཀྱི་
ངོ་བོ་དང་། ཁྱད་པར་དང་། སྒྲུབ་བྱེད་ཡན་ལག་ལྔའི་སྒོ་ནས་ཤེས་པར་བྱ་བའི་ཕྱིར། ཡན་ལག་ལྔ་ལ་དམ་བཅའ་
ནི། རང་འདོད་གཞན་ལ་ཚིག་གིས་སྟོན་པའོ། ། གཏན་ཚིག་ནི་གཉིས་སུ་ཡོད་དེ། ལྐོག་གྱུར་གྱི་དོན་གོ་བར་བྱེད་
པའི་ཐབས་ཕྱི་རྒོལ་གྱིས་མངོན་སུམ་གྱིས་གྲུབ་པ་དང་མ་གྲུབ་པ་གཉིས་ཡོད་པའི་ཕྱིར། དཔེ་ལ་གཉིས་ཡོད་དེ།
རྩོད་གཞི་དང་རྟགས་ཆོས་མཚུངས་པར་སྦྱོར་བ་དང་། མི་མཚུངས་པར་སྦྱོར་བའི་དཔེ་གཉིས་ཡོད་པའི་ཕྱིར།
ཉེར་སྦྱོར་ནི། དུ་ལྡན་ལ་ལ་དུ་བའི་རྟགས་ཀྱིས་མེ་ཡོད་པ་བཞིན་དུ། བུད་ཤིང་གི་འགྱུར་བ་ཡང་ཡོད་ཅེས་པ་ལྟ་བུ་
ཆོས་གཞན་མཚུངས་པར་རྙེད་པའོ། ། མཇུག་སྡུད་ནི། སླར་ཡང་དམ་བཅའ་བརྗོད་པའོ། ། ཞེས་གསུངས་པའི་
ཕྱིར་དང་། ས་སྡེ་གཞན་ལས་ཀྱང་དེ་ལྟར་དུ་གསུངས་པའི་ཕྱིར། འདི་ལ་ཐོགས་མེད་སྐུ་མཆེད་ཀྱི་ལུགས་ལ་དེ་ལྟར་
ཡིན་གྱི་ཕྱོགས་གླང་ཆོས་གྲགས་ཀྱི་ལུགས་མིན་ནོ་ཞེ་ན། ཐོགས་མེད་སྐུ་མཆེད་ཀྱི་ལུགས་དང་ཕྱོགས་གླང་ཆོགས་
གྲགས་ཀྱི་ལུགས་འདྲ་བའི་ཕྱིར་ཏེ། རིགས་རྒྱན་ལས། ཁ་ཅིག ཐོགས་མེད་སྐུ་མཆེད་སྒྲུབ་ངག་ཡན་ལག་ལྔ་ལྡན་
བཞེད་ལ། ཕྱོགས་གླང་ཡབ་སྲས་ཀྱིས་དེ་བཀག་ནས་སྒྲུབ་ངག་ཡན་ལག་གཉིས་ལྡན་བཞེད་དོ་ཞེས་སྨྲ་བ་མི་འཐད་
དེ། སྒྲུབ་ངག་ལ་འཆད་པའི་སྐབས་དང་འགོད་པའི་སྐབས་གཉིས་ལས། འཆད་པའི་ཚེ་ཕྱོགས་གླང་ཡབ་སྲས་ཀྱིས་
ཀྱང་སྒྲུབ་ངག་ཡན་ལག་ལྔ་ལྡན་བཞེད་ལ། ཕྱི་རྒོལ་ལ་འགོད་ཚེ་ནི་ཐོགས་མེད་སྐུ་མཆེད་ཀྱིས་ཀྱང་སྒྲུབ་ངག་ཡན་
ལག་གཉིས་ལྡན་བཞེད་པའི་ཕྱིར་རོ། ། ཞེས་གསུངས་པའི་ཕྱིར་རོ། ། རྟགས་གཉིས་པ་དེར་ཐལ། ཡན་ལག་ལྔ་

སྒྲུབ་ངག་གི་རྣམ་གཞག་དང་དོགས་དཔྱོད། • 83 •
ལྡན་གྱི་སྒྲུབ་ངག་ཡིན་ན། གོང་དུ་བཤད་པའི་ཡན་ལག་ལྔ་ལྡན་གྱིས་མ་ཁྱབ་པའི་ཕྱིར་ཏེ། དབུ་མ་ཆེན་མོ་ལས།
དཔེར་ན་སྒྲ་ནི་མི་རྟག་སྟེ། བྱས་ན་མི་རྟག་པས་ཁྱབ་པའི་ཕྱིར། བྱས་ན་མི་རྟག་པས་ཁྱབ་སྟེ། དཔེར་ན་བུམ་པ་
བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས། དེའི་ཕྱིར་སྒྲ་ཡང་བྱས་པའི་ཕྱིར་མི་རྟག་པ་ཡིན་ནོ། ། ཞེས་
དང་། ཡན་ལག་ལྔའི་ངོས་འཛིན་མི་མཐུན་པ་མང་ཡང་དངོས་བསྟན་དང་སྦྱར་ན། དམ་བཅའ་དང་། ཁྱབ་པ་
དང༌། དཔེ་དང༌། ཉེར་གཏོད་དང་། མཇུག་སྡུད་ལྔར་རང་རེའི་མཁས་པ་མང་པོས་བཤད་པ་ལྟར་བྱ་སྟེ། སྔར་
བཤད་པ་འདི་དེའི་དབང་དུ་བྱས་པའི་ཕྱིར་རོ། ། དེ་དང་སྦྱར་ཚུལ་ཡོད་དེ། སྒྲ་མི་རྟག་ཅེས་པས་དམ་བཅའ་དང་
བྱས་ན་མི་རྟག་པས་ཁྱབ་ཅེས་པས་ཁྱབ་པ་དང་། དེས་ཁྱབ་སྟེ། དཔེར་ན་བུམ་པ་བཞིན་ཅེས་པས་དཔེ་དང་།
བུམ་པ་བྱས་པ་བཞིན་དུ་སྒྲ་ཡང་བྱས་ཞེས་པས་ཉེར་གཏོད་དང་། ལྷག་མས་མཇུག་སྡུད་བསྟན་པའི་ཕྱིར། ཡང་
མཁས་དབང་སྟག་ལུང་གྲགས་པའི་གསུང་ལྟར་ངོས་ཟིན་སྦྱར་ན་ཤིན་ཏུ་ལེགས་ཏེ། སྒྲ་མི་རྟག་སྟེ། བྱས་པ་མི་རྟག་
པའི་ཕྱིར། བྱས་ན་མི་རྟག་པས་ཁྱབ་པར་མཐོང་སྟེ་བུམ་པ་བཞིན། བུམ་པ་བཞིན་དུ་སྒྲ་ཡང་བྱས་པ་ཡིན། དེའི་
ཕྱིར་བྱས་པ་ཉིད་ཀྱི་ཕྱིར་སྒྲ་མི་རྟག་པ་ཡིན་ཞེས་དམ་བཅའ་དང། རྟགས་དང་། དཔེ་ལ་ཁྱབ་པ་བསྟན་པ་དང་།
དཔེ་དོན་ཉེར་སྦྱོར་དང་། མཇུག་སྡུད་དང་ཡན་ལག་ལྔ་འགྲེལ་བས་གསལ་བར་བཤད་པའི་ཕྱིར། ཞེས་གསུངས་
པའི་ཕྱིར། གཞན་ཡང་། སངས་རྒྱས་འཕགས་པའི་ངག་ཏུ་གྱུར་བའི་སྒྲ་ནི་མི་རྟག་སྟེ། ཞེས་སོགས་ཡན་ལག་ལྔ་
ལྡན་གྱི་སྒྲུབ་ངག་ཆོས་ཅན། ལྷག་ཆད་ཀྱི་སྐྱོན་དང་བཅས་པར་ཐལ་ལོ། ། འདོད་མི་ནུས་ཏེ། སྐྱོན་ཀུན་དང་བྲལ་
བའི་ངག་ཡིན་པའི་ཕྱིར་ཏེ། སངས་རྒྱས་ཀྱི་ངག་ཡིན་པའི་ཕྱིར་ཟེར་ན་བརྟག ཡང་ཁ་ཅིག་གིས། -
 བྱས་རྟགས་
ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་སྦྱོར་ཡང་དག་དང་། བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་
པའི་སྒྲུབ་ངག་ཡང་དག་གཉིས་འགལ་བ་ཡིན་ཏེ། དེ་འདྲའི་རྟགས་སྦྱོར་ཡང་དག་ལ་བསྒྲུབ་བྱ་དངོས་སུ་བརྗོད་
པས་ཁྱབ་ལ། དེ་འདྲའི་སྒྲུབ་ངག་ལ་བསྒྲུབ་བྱ་དངོས་སུ་མ་བརྗོད་པས་ཁྱབ་པའི་ཕྱིར་དང་། རྟགས་སྦྱོར་ཡང་དག་
དང་སྒྲུབ་ངག་ཡང་དག་གི་དགོས་པ་དང་བྱེད་ལས་ཀྱི་ཁྱད་པར་ཡོད་པའི་ཕྱིར་ཏེ། ཐར་ལམ་གསལ་བྱེད་ལས་རང་
དོན་ལེའུའི་བསྟན་བྱའི་གཙོ་བོ་ཚུལ་གསུམ་པའི་རྟགས་ཡིན་ལ། དེ་བློ་ཡུལ་དུ་སོང་བའི་དངོས་ཀྱི་འབྲས་བུ་རྟགས་
ཅན་སྒྲུབ་པར་བྱེད་པ་ཡིན་ལ། གཞན་དོན་ལེའུའི་གཏན་ལ་དབབ་བྱའི་གཙོ་བོ་སྒྲུབ་ངག་ཡིན་ལ། དེ་བློ་ཡུལ་དུ་
སོང་བའི་དངོས་ཀྱི་འབྲས་བུ་ཚུལ་གསུམ་ལ་གོ་བ་སྐྱེད་པར་བྱེད་པ་ཡིན་ནོ། ཞེས་གསུངས་པའི་ཕྱིར་ཟེར། ལ་ལས་
དེ་མི་འཐད་པར་ཐལ། གང་བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་དེ། རྟགས་སྦྱོར་རྣམ་དག་ཡིན་པའི་
ཕྱིརཏེ། རིགས་ཐིག་ལས། སྦྱོར་བའི་བྱེ་བྲག་གིས་དེ་ནི་རྣམ་པ་གཉིས་ཏེ། ཆོས་མཐུན་པའི་ཡུལ་ཅན་དང་།
ཆོས་མི་མཐུན་པའི་ཡུལ་ཅན་ནོ། ། ཞེས་དང་། རིགས་ཐིག་དར་ཊཱིཀ་ལས། འབྲས་བུའི་རྟགས་ཀྱི་ཆོས་མཐུན་གྱི་

• 84 •
 སྒྲུབ་ངག་གི་རྣམ་གཞག་དང་དོགས་དཔྱོད།
སྦྱོར་བ་ནི། གང་དུ་བ་ཡོད་པ་དེ་ན་མེ་ཡོད་དེ། དཔེར་ན་ཚང་མང་བཞིན། དུ་ལྡན་ལ་ལ་ཡང་དུ་བ་ཡོད་དོ་ཞེས་
པ་ལྟ་བུའོ། ། ཞེས་དང་། ཐལ་ལམ་གསལ་བྱེད་ལས། སྦྱོར་བ་དཔེར་བརྗོད་པ་ནི། གང་བྱས་པ་ཡིན་ན། མི་
རྟག་པ་ཡིན་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་བརྗོད་པའི་ངག་ཆོས་ཅན། ཆོས་མཐུན་སྦྱོར་
གྱི་སྒྲུབ་ངག་ཡིན་ཏེ། ཞེས་སོགས་གསུངས་པའི་ཕྱིར་དང་། ཤཱཀྱ་བློའི་འགྲེལ་བ་ལས། སྦྱོར་བ་ཡང་གང་དང་གང་
གྲུབ་པའི་ཚེ་འགྲིབ་པའི་ཆོས་ཅན་ཡིན་པ་དེ། ཉེས་པའི་ཚོགས་གང་དང་ཉེ་བ་ན། དེ་དག་ཤིན་ཏུ་འཕེལ་བ་མེད་
པར་འཇིག་པའི་ཆོས་ཅན་ཡིན་ཏེ། དཔེར་ན། མེ་ནི་ཆུ་ལ་སོགས་པས་ཟིལ་གྱིས་གནོན་པས་འཕེལ་བ་མེད་པ་ལྟ་
བུའོ། ། ཉེས་པའི་ཚོགས་དང་ཉེ་བ་ན་འགྲིབ་པའི་ཆོས་ཅན་ཡིན་ནོ་ཞེས་བྱ་བ་ནི་རང་བཞིན་གྱི་གཏན་ཚིགས་
སོ། ། ཞེས་དང་། ཡང་ཛེ་ཏཱ་རིས། སྦྱོར་བ་ནི་འཇིག་པའི་ངང་ཅན་ཡིན་པ་དེ་ནི། རང་གྲུབ་པའི་སྐད་ཅིག་
གཉིས་པར་མི་གནས་པ་ཡིན་ཏེ། དཔེར་ན་གློག་ལ་སོགས་པ་ལྟ་བུའོ། ། གཟུགས་ལ་སོགས་པའི་ཕུང་བོ་དེ་དག་
ཀྱང་རང་གྲུབ་པའི་ཚེ་འཇིག་པའི་ངང་ཅན་ཡིན་ནོ་ཞེས་བྱ་བ་ནི་རང་བཞིན་གྱི་གཏན་ཚིགས་སོ། ། ཞེས་གསུངས་
པའི་ཕྱིར་ཟེར་ན་དཔྱད་དགོས། ཁ་ཅིག བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་ལ་ཆོས་མཐུན་སྦྱོར་
དང་ཆོས་མི་མཐུན་སྦྱོར་གྱི་སྒྲུབ་ངག་ཡོད་ཀྱང་། གང་ཟག་གི་བདག་ཚད་མས་མ་དམིགས་པའི་རྟགས་ཀྱིས་ཉེར་
ལེན་གྱི་ཕུང་བོ་གང་ཟག་གི་བདག་མེད་དུ་སྒྲུབ་པར་བྱེད་པའི་ཆོས་མཐུན་སྦྱོར་དང་ཆོས་མི་མཐུན་སྦྱོར་གྱི་སྒྲུབ་ངག་
ཡང་དག་གཉིས་མེད་པའི་ཕྱིར་ཏེ། དེ་སྒྲུབ་ཀྱི་མི་མཐུན་དཔེ་ཡང་དག་མེད་པའི་ཕྱིར། ཁྱབ་སྟེ། རྟགས་དེ་དེ་
སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་དཔེའི་སྒོ་ནས་སྟོན་པའི་ཡན་ལག་གཉིས་ལྡན་གྱི་ངག་དེ། དེ་སྒྲུབ་ཀྱི་ཆོས་
མཐུན་སྦྱོར་གྱི་སྒྲུབ་ངག་ཡང་དག་གི་མཚན་ཉིད། རྟགས་དེ་དེ་སྒྲུབ་ཀྱི་མི་མཐུན་ཕྱོགས་ལ་མེད་པར་དཔེའི་སྒོ་ནས་
སྟོན་པར་བྱེད་པའི་ཡན་ལག་གཉིས་ལྡན་གྱི་ངག་དེ། དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གི་མཚན་
ཉིད་དུ་རྟགས་རིགས་མཆན་ལས་གསུངས་པའི་ཕྱིར་དང་། དེ་གཉིས་ཀྱི་མཚན་ཉིད་ཡོད་པའི་ཕྱིར་ཟེར། ལ་ལས་
དེ་མི་འཐད་པར་ཐལ། དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་ཡོད་ན་མི་མཐུན་དཔེ་ཡོད་མི་དགོས་པའི་ཕྱིར།
གང་ཟག་གི་བདག་མེད་མ་ཡིན་ན། གང་ཟག་གི་བདག་ཚད་མས་མ་དམིགས་པ་མ་ཡིན་པས་ཁྱབ། ཉེར་ལེན་གྱི་
ཕུང་བོ་ཡང་གང་ཟག་གི་བདག་ཚད་མས་མ་དམིགས་པ་ཡིན་ནོ་ཞེས་པའི་སྒྲུབ་ངག་འདི། ཉེར་ལེན་གྱི་ཕུང་བོ་གང་
ཟག་གི་བདག་མེད་དུ་སྒྲུབ་པའི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་ཡིན་པའི་ཕྱིར་ཏེ། དེ་སྒྲུབ་ཀྱི་ཆོས་མི་
མཐུན་སྦྱོར་གྱི་སྒྲུབ་ངག་ཡང་དག་ཡོད་པའི་ཕྱིར་ཏེ། དེ་སྐོར་གྱི་ལྡོག་ཁྱབ་དངོས་སུ་བརྗོད་པའི་སྒྲུབ་ངག་ཡང་དག་
ཡོད་པའི་ཕྱིར་ཏེ། དེ་སྐོར་གྱི་སྒྲུབ་ངག་ཡང་དག་འགོད་པ་སྐབས་སུ་བབས་པའི་གང་ཟག་ལ་དེ་སྐོར་གྱི་ལྡོག་ཁྱབ་
དངོས་སུ་བརྗོད་པའི་སྒྲུབ་ངག་ཡང་དག་འགོད་པ་ལ་བརྟེན་ནས། དེའི་རྒྱུད་ལ་དེ་སྐོར་གྱི་ལྡོག་ཁྱབ་དང་། དེ་སྐོར་

• 85 •
སྒྲུབ་ངག་གི་རྣམ་གཞག་དང་དོགས་དཔྱོད།
གྱི་རྗེས་ཁྱབ་དྲན་པའི་དྲན་ཤེས་གཉིས་སྐྱེ་བ་ཡོད་པའི་ཕྱིར་ཏེ། དེ་ཉིད་ཅི་ཕྱིར་འབྲེལ་ཤེས་ན། ། ཞེས་གསུངས་
པའི་ཕྱིར། གཞན་ཡང་། གང་བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་ཆོས་ཅན། སྒྲ་མི་རྟག་པར་སྒྲུབ་
པར་བྱེད་པའི་རྟགས་དེ་སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་ཁོ་ན་ལ་ཡོད་པར་དཔེའི་སྒོ་ནས་སྟོན་པར་
བྱེད་པའི་ངག་རྣམ་དག་ཡིན་པར་ཐལ། སྒྲ་མི་རྟག་པར་སྒྲུབ་པར་བྱེད་པའི་ཆོས་མཐུན་སྦྱོར་གྱི་སྒྲུབ་ངག་ཡང་དག་
ཡིན་པའི་ཕྱིར། ཁྱབ་སྟེ། དེ་དེའི་མཚན་ཉིད་ཡིན་པའི་ཕྱིར། གོང་དུ་འདོད་ན། དེ་འདྲའི་སྒྲུབ་ངག་ཡང་དག་
ཡོད་པར་ཐལ། འདོད་པའི་ཕྱིར། འདོད་ན། སྒྲ་མི་རྟག་པར་སྒྲུབ་པར་བྱེད་པའི་རྟགས་དེ་སྒྲ་མི་རྟག་པར་སྒྲུབ་
པར་བྱེད་པའི་མཐུན་ཕྱོགས་ཁོ་ན་ལ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བདག་མེད་ཡིན་ན།
སྒྲ་མི་རྟག་པར་སྒྲུབ་པར་བྱེད་པའི་རྟགས་ཡིན་པས་ཁྱབ་པ་ཡིག་ཆར་གསུངས་པའི་ཕྱིར་རོ་ཞེས་ཟེར་ན་དཔྱད་དགོས།
མཆན་འགྲེལ་ཞིག་ལས། སྒྲུབ་ངག་འགོད་པའི་ས་མཚམས་ནི། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་ལྟ་བུ་
ལ་མཚོན་ན། དེ་སྒྲུབ་ཀྱི་ཚུལ་གསུམ་མི་ཤེས་ཤེས་རུང་དུ་ཡོད་པའི་རྒོལ་བ་ལ་ཐོག་མར་ཚུལ་ངེས་ཆེད་མ་ཡིན་ཡང་།
ཚུལ་གསུམ་སོ་སོར་དཔྱད་པའི་གཞིར་སྦྱོར་བ་དང་སྒྲུབ་ངག་འགོད་དགོས་ལ། དེའི་ཚེ་སྦྱོར་བ་དང་སྒྲུབ་ངག་
གཉིས་བཀོད་ཀྱང་སྦྱོར་བ་དེ་སྦྱོར་བ་ཡང་དག་དང་སྒྲུབ་ངག་དེ་སྒྲུབ་ངག་ཡང་དག་ཏུ་སོང་བ་མིན་ནོ་ཞེས་བཤད་
ཡོད་ཀྱང་འཐད་དཀའ་སྟེ། རིགས་ཐིག་དར་ཊཱིཀ་ལས། སྔར་ཤེས་པ་བརྗེད་ནས་དྲན་རུང་དུ་ཡོད་པ་ནི། སྒྲུབ་
ངག་འགོད་པའི་ཡུལ་གྱི་གཙོ་བོ་ཡིན་ལ་ཞེས་པ་དང་འགལ་ཞིང་། ཁྱད་པར་དུ། སྡེ་བདུན་རྒྱན་ལས། ཕྱོགས་
གཞན་དག་གི་འདོད་པ་ལྟར། བྱས་པས་སྒྲ་མི་རྟག་པར་སྒྲུབ་པའི་ཚུལ་གསུམ་མི་ཤེས་ཤེས་རུང་དུ་ཡོད་པའི་རྒོལ་
བའི་ངོར། བྱས་པས་སྒྲ་མི་རྟག་པར་སྒྲུབ་པའི་ཕྱོགས་ཆོས་དང་ཁྱབ་པ་ལྷག་ཆད་དང་བྲལ་བའི་སྒོ་ནས་བརྗོད་པའི་
ངག་ཡན་ལག་གཉིས་ལྡན་ཡང་། རྒོལ་བ་དེའི་ངོར་སྒྲུབ་ངག་ཡང་དག་ཏུ་འདོད་པ་མི་འཐད་དེ། བྱས་པས་སྒྲ་མི་
རྟག་པར་སྒྲུབ་པའི་ཕྱོགས་ཆོས་དང་རྗེས་སུ་འགྲོ་ལྡོག་མི་ཤེས་པའི་རྒོལ་བའི་ངོར། སྒྲ་བྱས་ཞེས་བརྗོད་པ་དང་།
བྱས་པ་མི་རྟག་པ་ཁོ་ན་ལ་ཡོད་པ་དང་། རྟག་པ་ལ་མེད་པ་ཁོ་ནར་བརྗོད་པའི་ངག་ཐམས་ཅད་དམ་བཅའ་བརྗོད་
པའི་ངག་ཡིན་པའི་ཕྱིར། ཞེས་དང་། ཚུལ་གསུམ་མ་ངེས་པའི་རྒོལ་བ་དེའི་ངོར་རྟགས་ཡང་དག་ཡིན་པ་ཞེས་བྱ་བ་
ནི་མི་སྲིད་པས། དེ་སྒྲུབ་ཀྱི་ཚུལ་གསུམ་མི་ཤེས་པའི་རྒོལ་བའི་ངོར་དེ་སྒྲུབ་ཀྱི་ཕྱོགས་ཁྱབ་བརྗོད་པའི་ངག་སྒྲུབ་ངག་
ཡང་དག་ཡིན་པ་མི་སྲིད་དོ། ། ཞེས་སོགས་དང་མི་མཐུན་པའི་ཕྱིར་རོ། ། ཁ་ཅིག་གིས་སྒྲུབ་ངག་ཡང་དག་ཡིན་ན།
གཞན་དོན་སྒྲུབ་ངག་ཡིན་དགོས་ཏེ། གཞན་དོན་རྗེས་དཔག་ཅེས་པའི་གཞན་དང་གཞན་དོན་སྒྲུབ་ངག་ཅེས་པའི་
གཞན་གཉིས་དོན་འདྲ་བའི་ཕྱིར་ཏེ། གཞན་དོན་རྗེས་དཔག་དང་། རྟགས་ཚིག་ཡང་དག སྒྲུབ་ངག་ཡང་དག་
དོན་གཅིག་ཡིན་པའི་ཕྱིར་ཏེ། སྡེ་བདུན་རྒྱན་ལས། གཞན་དོན་རྗེས་དཔག རྟགས་ཚིག་ཡང་དག སྒྲུབ་ངག་

• 86 . སྒྲུབ་ངག་གི་རྣམ་གཞག་དང་དོགས་དཔྱོད།
་་་ལ་་་་་་ས ་་་་་་- - ས་--- --- -
ཡང་དག་དོན་གཅིག་མིང་གི་རྣམ་གྲངས་སོ། ། ཞེས་གསུངས་པའི་ཕྱིར་དང༌། སྒྲུབ་ངག་ཡང་དག་ལ། གཞན་
དོན་སྒྲུབ་ངག་གིས་མ་ཁྱབ་ན། རང་དོན་རྗེས་དཔག་ལ་རྗེས་དཔག་གིས་མ་ཁྱབ་པར་འགྱུར་བའི་ཕྱིར་ཟེར།
གཞན་དག་དེ་མི་འཐད་པར་ཐལ། རང་དོན་སྒྲུབ་ངག་ཡོད་པའི་ཕྱིར་ཏེ། གང་བྱང་ན་མི་རྟག་པས་ཁྱབ་ཅེས་
སོགས་ཀྱི་དེ། བསྟན་བཅོས་སུ་བྲིས་པ་མཐོང་ཞིང་བསམ་ནས་རང་རྒྱུད་ལ་སྒྲ་མི་རྟག་པར་རྟོགས་པའི་རྗེས་དཔག་
སྐྱེ་བ་ཡོད་པའི་ཕྱིར་ཏེ། དེ་ལྟར་དུ་ལེའུ་བཞི་བའི་མཐའ་དཔྱོད་བློ་གསལ་མགུལ་རྒྱན་ལས། ཁ་ཅིག རང་ཉིད་
འགོད་པ་པོའི་སྒྲ་མི་རྟག་པར་སྒྲུབ་པའི་སྔ་རྒོལ་ཡང་དག་གི་ཚད་མས་བསྒྲུབ་པའི་སྒྲ་མི་རྟག་པར་སྒྲུབ་པའི་ཚུལ་
གསུམ་རང་ཉིད་འགོད་པ་སྐབས་སུ་བབ་པའི་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ལ་ལྷག་ཆད་མེད་པར་སྟོན་
པའི་སྒྲ་མི་རྟག་པར་སྒྲུབ་པའི་ངག་རྣམ་དག་དེ། སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་གི་མཚན་ཉིད་ཟེར་ན།
སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་ཡིན་ན། སྒྲ་མི་རྟག་པར་སྒྲུབ་པའི་གཞན་དོན་སྒྲུབ་ངག་ཡང་དག་ཡིན་
པས་ཁྱབ་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། སྒྲ་མི་རྟག་པར་སྒྲུབ་པའི་རང་དོན་སྒྲུབ་
ངག་ཡང་དག་ཡོད་པའི་ཕྱིར། བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་བསྟན་བཅོས་སུ་བྲིས་པ་མཐོང་
ཞིང་བསམས་པ་ལས་རང་རྒྱུད་ལ་སྒྲ་མི་རྟག་རྟོགས་ཀྱི་རྗེས་དཔག་སྐྱེ་བར་འགྱུར་བ་ཡོད་པའི་ཕྱིར། རྟགས་ཁྱབ་
གྲུབ་སྟེ། ཐར་ལམ་གསལ་བྱེད་ལས། སྐབས་འདིར་གཞན་དོན་རྗེས་དཔག་ཞར་ལ་བསྟན་པ་ནི། ཕྱི་རྒོལ་ལ་
བརྗོད་པ་ལས་བསྒྲུབ་བྱ་ལ་རྟོགས་པ་སྐྱེ་བ་ལྟར། རྒོལ་བས་དངོས་སུ་བཀོད་པ་ལ་མི་ལྟོས་པར་བསྟན་བཅོས་སུ་བྲིས་
པ་མཐོང་ཞིང་བསམས་པ་ལས་ཀྱང་བསྒྲུབ་བྱ་ལ་རྟོགས་པ་སྐྱེ་ཞིང༌། དེ་ཡང་སྦྱོར་བའི་སྒོ་ནས་གཉིས་ཡིན་ནོ། །
ཞེས་དང་། རིགས་ཐིག་ལས། སྦྱོར་བ་མཐོང་བ་གོམས་པ་ལས་བདག་ཉིད་ཀྱང་དེ་བཞིན་དུ་རྣམ་པར་བཅད་པ་
རྟོགས་པར་འགྱུར་བས། བདག་གི་དོན་གྱི་རྗེས་སུ་དཔག་པ་ལ་ཡང་སྦྱོར་བའི་བྱེ་བྲག་བསྟན་ཏོ། ། ཞེས་དང་།
རྣམ་ངེས་ལས། དེ་མཐོང་བ་ལས་རང་ཉིད་ཀྱིས་རྟོགས་པ་ན་ཡང་དེ་ལྟར་འགྱུར་བའི་ཕྱིར། རང་གི་དོན་གྱི་རྗེས་སུ་
དཔག་པ་ལ་ཡང་དབྱེ་བ་བསྟན་ཏོ། ། ཞེས་གསུངས་པའི་ཕྱིར། རྗེ་ཡབ་སྲས་ཀྱི་དགོངས་པ་བཤད་པ་ལ་རྗེ་བཙུན་
ཆོས་ཀྱི་རྒྱལ་མཚན་དཔལ་བཟང་པོ་དེ་ལས་མཁས་པ་སུས་ཀྱང་མེད་པའི་ཕྱིར་ཟེར། ཁོ་ན་རེ། ཁྱོད་ཀྱི་སྒྲུབ་བྱེད་
བཀོད་པ་ལྟར་བདེན་མོད། བསྟན་བཅོས་སུ་བྲིས་པའི་སྒྲུབ་ངག་མིག་གིས་མཐོང་བའི་མི་ཐ་མལ་བ་ཡོད་པར་ཐལ།
ཁྱོད་ཀྱི་སྒྲུབ་བྱེད་འཐད་པའི་ཕྱིར། འདོད་ན། ཁྱོད་སྒྲ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་སྟེ།
སྒྲུབ་ངག་ཡང་དག་ཡིན་པའི་ཕྱིར། འཁོར་གསུམ། དེས་ན་གླེགས་བམ་དུ་ཡིག་གཟུགས་བཀོད་པ་མཐོང་ནས་སྒྲུབ་
ངག་གི་དོན་གོ་བ་ཡོད་ཀྱང་། གོ་བ་པོ་དེའི་རྒྱུད་ལ་རྗེས་དཔག་སྐྱེ་བའང་རྟགས་སམ་རྒྱུ་མཚན་ལ་བརྟེན་ནས་སྐྱེ་བ་
ཡིན་གྱི། སྒྲུབ་ངག་ལ་མ་ལྟོས་པར་ཁས་བླངས་པ་ལ་སྐྱོན་ཅུང་ཟད་ཀྱང་མེད་པའི་ཕྱིར་དང་། ཁྱོད་ཀྱིས་དྲངས་པའི་

སྒྲུབ་ངག་གི་རྣམ་གཞག་དང་དོགས་དཔྱོད། • 87 •
ལུང་དེ་དག་གི་དོན་ཡང་སྦྱོར་བའི་སྒོ་ནས་རང་དོན་སྐབས་ཀྱི་རྟགས་ཡང་དག་དང་། གཞན་དོན་སྐབས་ཀྱི་རྟགས་
ཡང་དག་གཉིས་ཡོད་ཅེས་པ་ཡིན་གྱི་རང་དོན་སྒྲུབ་ངག་ཅེས་རྗེ་ཡབ་སྲས་ཀྱི་གསུང་གང་དུའང་མ་བྱུང་བའི་ཕྱིར་
ཟེར་ན་ཞིབ་ཆ་དགོས། ཁ་ཅིག་གིས། སྒྲ་མི་རྟག་པར་སྒྲུབ་པའི་ཆོས་མཐུན་སྦྱོར་དང་ཆོས་མི་མཐུན་སྦྱོར་གྱི་སྒྲུབ་
ངག་འགོད་དགོས་ཀྱི་ཕྱི་རྒོལ་གཉིས་ཀྱི་གཞི་མཐུན་ཡོད་དེ། རྣམ་ངེས་ཊིཀ་ཆེན་ལས། སྒྲུབ་ངག་གཉིས་རྟགས་
འགལ་བའི་དོགས་པ་ཤས་ཆེ་བ་ལ་ཆོས་མཐུན་སྦྱོར་དང་། མ་ངེས་པའི་དོགས་པ་ཤས་ཆེ་བ་ལ་ཆོས་མི་མཐུན་སྦྱོར་
འགོད་ལ། ཕྱི་རྒོལ་ཤིན་ཏུ་རྨོངས་པ་ལ་ནི་གཉིས་ཀ་བརྗོད་དགོས་པ་དག་ཀྱང་སྲིད་པར་ཤེས་པར་བྱའོ། ། ཞེས་
གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། ཕྱི་རྒོལ་གང་ལ་དེ་གཉིས་ཀྱི་གཅིག་བཀོད་ན་གཅིག་ཤོས་
འགོད་མི་དགོས་པའི་ཕྱིར། ཚད་མ་རིགས་རྒྱན་ལས། གཞན་ཡང་། ཕྱི་རྒོལ་དབང་རྟུལ་གྱི་ངོར་ཆོས་མཐུན་སྦྱོར་
གྱི་སྒྲུབ་ངག་དང་། ཆོས་མི་མཐུན་སྦྱོར་གྱི་སྒྲུབ་ངག་གཉིས་ཀ་དངོས་སུ་བསྟན་མི་དགོས་པར་ཐལ། གང་ཟག་དེས་
རྟགས་མཐུན་ཕྱོགས་ཁོ་ན་ལ་ཡོད་པར་དངོས་སུ་རྟོགས་པའི་ཤུགས་ལ་རྟགས་མི་མཐུན་ཕྱོགས་ལ་མེད་པ་ཁོ་ནར་
རྟོགས་ནུས། རྟགས་མི་མཐུན་ཕྱོགས་ལ་མེད་པ་ཁོ་ནར་དངོས་སུ་རྟོགས་པའི་ཤུགས་ལ་རྟགས་མཐུན་ཕྱོགས་ཁོ་ན་
ལ་ཡོད་པར་རྟོགས་ནུས་པའི་ཕྱིར། ཞེས་གསུངས་པའི་ཕྱིར་དང་། སྡེ་བདུན་རྒྱན་ལས་ཀྱང་དེ་ཇི་ལྟ་བ་བཞིན་བྱུང་
བའི་ཕྱིར་ཟེར། ཁོ་ན་རེ། རིགས་རྒྱན་དང་། སྡེ་བདུན་རྒྱན་སོགས་ལས་ཕྱི་རྒོལ་གཅིག་ལ་སྒྲུབ་ངག་གཉིས་ཀ་
འགོད་མི་དགོས་པར་གསུངས་ཀྱི་འགོད་པ་མེད་པར་མ་གསུངས་པས། རྣམ་ངེས་ཊིཀ་ཆེན་ལྟར་ཁས་བླངས་པ་ལ་
སྐྱོན་མེད་པའི་ཕྱིར་ཟེར་བ་ལ། ལ་ལས། ཁྱོད་ལྟར་ན་བྱས་པ་མི་རྟག་པ་ཁོ་ན་ལ་ཡོད་པར་ཚད་མས་ངེས་ནས་མི་
རྟག་པ་མ་ཡིན་པ་ལ་མེད་པར་མ་ངེས་པ་ཡོད་པར་ཐལ་ལོ་ཟེར། ཁོ་ན་རེ། དེ་སྒྲུབ་ཀྱི་ལྡོག་ཁྱབ་དངོས་སུ་རྟོགས་ན་
རྗེས་ཁྱབ་དངོས་ཤུགས་གང་རུང་ལ་རྟོགས་པས་མ་ཁྱབ་པའི་ཕྱིར་ཏེ། བྱས་པ་མི་རྟག་པ་མ་ཡིན་པ་ལ་མེད་པར་
རྟོགས་ན། བྱས་པ་མི་རྟག་པ་ལ་ཡོད་པར་རྟོགས་པས་མ་ཁྱབ་པའི་ཕྱིར་ཏེ། བྱས་པ་མི་རྟག་པ་མ་ཡིན་པ་ལ་མེད་པ་
མེད་དགག་ཡིན་པའི་ཕྱིར་ཟེར་བ་ལ་དཔྱད་རྒྱུ་ཡོད། ཁ་ཅིག ཆོས་མཐུན་སྦྱོར་གྱི་སྒྲུབ་ངག་ལ། དེ་སྒྲུབ་ཀྱི་རྩོད་
གཞི་དང་མཐུན་དཔེ་གཉིས་ཀ་དེ་སྒྲུབ་ཀྱི་རྟགས་དང་བསྒྲུབ་བྱའི་ཆོས་སུ་ཆོས་མཐུན་པར་དངོས་སུ་སྟོན་པས་ཁྱབ།
ཆོས་མི་མཐུན་སྦྱོར་གྱི་སྒྲུབ་ངག་ལ། དེ་སྒྲུབ་ཀྱི་རྩོད་གཞི་དང་མི་མཐུན་དཔེ་གཉིས་ཀ་དེ་སྒྲུབ་ཀྱི་རྟགས་དང་བསྒྲུབ་
བྱའི་ཆོས་སུ་ཆོས་མི་མཐུན་པར་དངོས་སུ་སྟོན་པས་ཁྱབ་སྟེ། ཐར་ལམ་གསལ་བྱེད་ལས། སྦྱོར་བ་དཔེར་བརྗོད་པ་
ནི། གང་བྱས་པ་ཡིན་ན་མི་རྟག་པ་ཡིན་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་བརྗོད་པའི་ངག་
ཆོས་ཅན། ཆོས་མཐུན་སྦྱོར་གྱི་སྒྲུབ་ངག་ཡིན་ཏེ། དཔེ་དང་རྩོད་གཞི་གཉིས་རྟགས་ཆོས་སུ་མཚུངས་པར་སྦྱོར་
བའི་སྒྲུབ་ངག་ཡིན་པའི་ཕྱིར། ཡང་མི་འཇིག་པ་ཡིན་ན་མ་བྱས་པས་ཁྱབ། དཔེར་ན་འདུས་མ་བྱས་ཀྱི་ནམ་མཁའ་

• 88 •
 སྒྲུབ་ངག་གི་རྣམ་གཞག་དང་དོགས་དཔྱོད།
བསམ- - ས - - - - - མས- ་་་
བཞིན། སྒྲ་ནི་བྱས་ཞེས་བརྗོད་པའི་ངག་དེ་ཆོས་ཅན། ཆོས་མི་མཐུན་སྦྱོར་གྱི་སྒྲུབ་ངག་ཡིན་ཏེ། དཔེ་དང་རྩོད་
གཞི་གཉིས་རྟགས་ཆོས་སུ་མི་མཚུངས་པར་སྦྱོར་བའི་ངག་ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས།
ཐར་ལམ་གསལ་བྱེད་ཀྱི་ཚིག་ཟིན་ལྟར་ཁས་ལེན་མི་རིགས་པར་ཐལ། ཆོས་མཐུན་སྦྱོར་གྱི་དོན་ཡང་མི་འཐད།
ཆོས་མི་མཐུན་སྦྱོར་གྱི་སྒྲུབ་ངག་འགོད་པ་ལྟར་ཡང་ཁས་ལེན་མི་རིགས་པའི་ཕྱིར། དང་པོ་དེར་ཐལ། ཚད་མ་
རིགས་རྒྱན་ལས། ཁ་ཅིག སྒྲུབ་ངག་ཡང་དག་ལ་ཆོས་མཐུན་སྦྱོར་གྱི་སྒྲུབ་ངག་ཡང་དག་དང༌། ཆོས་མི་མཐུན་
སྦྱོར་གྱི་སྒྲུབ་ངག་ཡང་དག་གཉིས། ཆོས་མཐུན་སྦྱོར་གྱི་སྒྲུབ་ངག་ཡང་དག་གི་མཚན་ཉིད། ཤེས་འདོད་ཆོས་ཅན་
དང་མཐུན་དཔེ་གཉིས་རྟགས་དང་བསྒྲུབ་བྱའི་ཆོས་སུ་ཆོས་མཐུན་པར་དངོས་སུ་སྟོན་པའི་ངག ཆོས་མི་མཐུན་
སྦྱོར་གྱི་སྒྲུབ་ངག་ཡང་དག་གི་མཚན་ཉིད། ཤེས་འདོད་ཆོས་ཅན་དང་མི་མཐུན་དཔེ་གཉིས་རྟགས་དང་བསྒྲུབ་བྱའི་
ཆོས་སུ་ཆོས་མི་མཐུན་པར་དངོས་སུ་སྟོན་པའི་ངག ཆོས་མཐུན་པའི་དོན་ཡང་སྒྲུབ་ཚུལ་ཡོད་སྒྲུབ་རྣམས་ཡོད་པར་
ཆོས་མཐུན་པ་དང་། ཡིན་སྒྲུབ་རྣམས་ཡིན་པར་ཆོས་མཐུན་པ་ཡིན་ཞེས་ཟེར་ན། གང་བྱས་ན་མི་རྟག་པས་ཁྱབ།
དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་ངག་ཆོས་ཅན། སྒྲ་དང་བུམ་པ་གཉིས་མི་རྟག་པར་ཆོས་མཐུན་
པར་དངོས་སུ་སྟོན་པའི་ངག་ཡིན་པར་ཐལ། ཁྱོད་དེ་སྒྲུབ་ཀྱི་ཆོས་མཐུན་སྦྱོར་གྱི་སྒྲུབ་ངག་ཡིན་པ་གང་ཞིག སྒྲ་མི་
རྟག་པར་སྒྲུབ་པའི་སྒྲུབ་ཚུལ་ཡིན་སྒྲུབ་ཡིན་པའི་ཕྱིར། ཁྱབ་པ་ཁས་བླངས། འདོད་ན། སྒྲ་མི་རྟག་པར་དངོས་སུ་
སྟོན་པའི་ངག་ཡིན་པར་ཐལ་ལོ། ། འདོད་ན། སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་མ་ཡིན་པར་ཐལ། དེ་
སྒྲུབ་ཀྱི་བསྒྲུབ་བྱ་དངོས་སུ་བརྗོད་པའི་ངག་ཡིན་པའི་ཕྱིར། ཁྱབ་སྟེ། བསྒྲུབ་པར་བྱ་བ་བརྗོད་པ་ཡིས། ། བརྒྱུད་
པ་ཡིས་ཀྱང་ནུས་པ་མེད། ། ཅེས་གསུངས་པའི་ཕྱིར། ཞེས་དང་། ཆོས་མཐུན་པར་སྟོན་པའི་དོན་དེ་སྒྲུབ་ཀྱི་
རྟགས་དང་མཐུན་དཔེ་གཉིས་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་དངོས་སུ་སྟོན་པ་ལ་བྱེད་པ་ཡིན་གྱི། རྩོད་
གཞི་དང་མཐུན་དཔེ་གཉིས་རྟགས་དང་བསྒྲུབ་བྱའི་ཆོས་སུ་ཆོས་མཐུན་པར་དངོས་སུ་སྟོན་པ་མིན་ནོ། ། ཞེས་
གསུངས་པའི་ཕྱིར། རྟགས་གཉིས་པ་དེར་ཐལ། འཇིག་པ་འདུས་བྱས་ཀྱི་མཚན་ཉིད་ཡིན་པས། བྱས་པའི་
རྟགས་ཀྱི་སྒྲ་འཇིག་པར་སྒྲུབ་པའི་རྟགས་སྦྱོར་ཡང་དག་མེད་པའི་ཕྱིར། ཡོད་ནའང་དེ་འདྲའི་སྒྲུབ་ངག་སྒྲ་མི་རྟག་
པར་སྒྲུབ་པའི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་མ་ཡིན་པའི་ཕྱིར་ཟེར། ཁོ་ན་རེ། ཐར་ལམ་གསལ་བྱེད་
དང༌། རིགས་རྒྱན་གཉིས་མི་མཐུན་པ་མ་ཡིན་པའི་ཕྱིར། ཆོས་མཐུན་སྦྱོར་གྱི་སྒྲུབ་ངག་ལ་ཤེས་འདོད་ཆོས་ཅན་
དང་མཐུན་དཔེ་གཉིས་དེ་སྒྲུབ་ཀྱི་རྟགས་དང་བསྒྲུབ་བྱའི་ཆོས་སུ་ཆོས་མཚུངས་པར་དངོས་སུ་སྟོན་པའི་ངག་དགོས་
པར་ཐར་ལམ་གསལ་བྱེད་ལས་ཀྱང་མ་གསུངས་ལ། དེ་ལྟར་ཤུགས་ལའང་མ་བསྟན་པར་རིགས་རྒྱན་ལས་ཀྱང་མ་
གསུངས་པའི་ཕྱིར་ཟེར་བ་ལ། ལ་ལས། འོ་ན་ཐར་ལམ་གསལ་བྱེད་ལྟར་ན། གང་བྱས་ན་མི་རྟག་པས་ཁྱབ་ཅེས་

• 89 .
སྒྲུབ་ངག་གི་རྣམ་གཞག་དང་དོགས་དཔྱོད།
སོགས་ཀྱི་སྒྲུབ་ངག་གིས། སྒྲ་མི་རྟག་པར་ཤུགས་ལ་སྒྲུབ་པར་ཐལ། ཁྱོད་ཀྱི་སྒྲུབ་བྱེད་འཐད་པའི་ཕྱིར། འདོད་མི་
ནུས་ཏེ། དེས་དེ་དངོས་ཤུགས་གང་ལའང་མི་སྒྲུབ་པར་མ་ཟད། བརྒྱུད་ནས་སྒྲུབ་པའི་ནུས་པའང་མེད་པའི་ཕྱིར་
ཏེ། ཐར་ལམ་གསལ་བྱེད་ལས། སྒྲ་མི་རྟག་པར་སྒྲུབ་པའི་གཏན་ཚིགས་བརྗོད་པའི་ཚིག་ཆོས་ཅན། རང་ཉིད་ལ་
སྒྲ་མི་རྟག་པར་སྒྲུབ་པའི་ནུས་པ་མེད་ཀྱང་། དེའི་སྒྲུབ་བྱེད་དུ་གདགས་སུ་རུང་སྟེ། དེ་སྒྲུབ་པའི་ནུས་པ་ཅན་གྱི་
ཚུལ་གསུམ་སྟོན་པར་བྱེད་པའི་ལྷག་ཆད་དང་བྲལ་བའི་ངག་ཡིན་པའི་ཕྱིར། དེ་ལ་འདིར་རྟགས་ཚིག་བརྒྱུད་ནས་
སྒྲུབ་བྱེད་ཡང་དག་ཏུ་འདོད་པ་དཔྱད་མི་བཟོད་དེ་ཞེས་སོགས་གསུངས་པའི་ཕྱིར་དང༌། ཁྱོད་ལྟར་ན་ཐར་ལམ་
གསལ་བྱེད་ལ་ནང་འགལ་ཡོད་པར་འགྱུར་བའི་ཕྱིར། ཁ་ཅིག་གིས། ཐར་ལམ་གསལ་བྱེད་ལས། རང་དོན་
ལེའུའི་བསྟན་བྱའི་གཙོ་བོ་ཚུལ་གསུམ་པའི་རྟགས་ཡིན་ལ། དེ་བློའི་ཡུལ་དུ་སོང་བའི་དངོས་ཀྱི་འབྲས་བུ་རྟགས་
ཅན་བསྒྲུབ་བྱ་གོ་བར་བྱེད་པ་ཡིན་ལ། གཞན་དོན་ལེའུའི་བསྟན་ལ་དབབ་བྱའི་གཙོ་བོ་སྒྲུབ་ངག་ཡིན་ལ། དེ་བློའི་
ཡུལ་དུ་སོང་བའི་དངོས་ཀྱི་འབྲས་བུ་ནི་ཚུལ་གསུམ་ལ་གོ་བ་བསྐྱེད་པར་བྱེད་པ་ཡིན་ནོ། ། ཞེས་པའི་དོན་ནི་རྗེ་
བཙུན་ལེའུ་བཞི་བའི་མཐའ་དཔྱོད་ལས། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་རྟགས་སྦྱོར་བློའི་
ཡུལ་དུ་སོང་བའི་དངོས་ཀྱི་འབྲས་བུ་དང༌། བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་
ཞེས་པའི་སྒྲུབ་ངག་བློའི་ཡུལ་དུ་སོང་བའི་དངོས་ཀྱི་འབྲས་བུ་ཐ་དད་པའི་ཕྱིར། དེར་ཐལ། དེ་འདྲ་བའི་རྟགས་
སྦྱོར་ཉན་ཤེས་ཀྱིས་ཐོས་པ་ལ་བརྟེན་ནས་རྟགས་སྦྱོར་དེའི་འབྲས་བུར་གྱུར་བའི་སྒྲ་མི་རྟག་རྟོགས་ཀྱི་རྗེས་དཔག་
དངོས་སུ་སྐྱེ། དེ་འདྲའི་སྒྲུབ་ངག་ཉན་ཤེས་ཀྱིས་ཐོས་པ་ལ་བརྟེན་ནས་དེ་འདྲའི་སྒྲུབ་ངག་གི་འབྲས་བུར་གྱུར་བའི་
བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་དུས་གཅིག་ཏུ་དྲན་པའི་དྲན་ཤེས་དེ་སྐྱེ་བའི་ཕྱིར། ཞེས་ཞིབ་
ཆ་གནང་བ་ལྟར་འཐད་པའི་ཕྱིར་ཟེར། གཞན་དག་གིས། དེ་འདྲའི་རྟགས་སྦྱོར་དང་སྒྲུབ་ངག་གི་དངོས་འབྲས་
བཤད་ཚུལ་མི་རིགས་པར་ཐལ། རྟགས་སྦྱོར་ཐོས་པའི་ཉན་ཤེས་ལ་མ་བརྟེན་པར་རྗེས་དཔག་སྐྱེ་ཚུལ་མེད་པའི་
ཕྱིར། གཞན་ཡང་། དེ་མི་འཐད་པར་ཐལ། རྟགས་སྦྱོར་དང་སྒྲུབ་ངག་གང་ཡིན་ཡང་རུང་བཀོད་མ་ཐག་ཏུ་
རྟགས་སྦྱོར་ཡང་དག་དང་སྒྲུབ་ངག་ཡང་དག་ཏུ་སོང་བའང་ཡོད་མ་སོང་བའང་ཡོད་པའི་ཕྱིར་ཏེ། སྡེ་བདུན་རྒྱན་
ལས། སྒྲུབ་ངག་འགོད་པའི་ཚུལ་ནི། སྒྲ་མི་རྟག་པའི་སྒྲུབ་བྱེད་འགོད་པ་སྐབས་སུ་བབ་པའི་རྒོལ་བའི་ངོར་སྒྲ་མི་
རྟག་པའི་སྒྲུབ་བྱེད་འགོད་པར་ཁས་བླངས་པའི་རྒོལ་བ་ཡང་དག་གིས། གང་བྱས་པ་དེ་ནི་མི་རྟག དཔེར་ན་བུམ་
པ་བཞིན། སྒྲ་ཡང་བྱས་པ་ཡིན་ནོ། ། ཞེས་པའམ། གང་རྟག་པ་དེ་ནི་མ་བྱས། དཔེར་ན་ནམ་མཁའ་བཞིན།
སྒྲ་ནི་བྱས་པའོ། ། ཞེས་པའི་ཚུལ་གྱིས་འགོད་པར་བྱེད་ལ། དེའི་ཚེ་སྒྲུབ་ངག་འགོད་དགོས་ཀྱི་རྒོལ་བ་དེས་བྱས་
པས་སྒྲ་མི་རྟག་པར་སྒྲུབ་པའི་ཚུལ་གསུམ་མ་ངེས་པས། དེའི་ངོར་བྱས་པ་སྒྲ་མི་རྟག་སྒྲུབ་ལ་རྟགས་ཡང་དག་ཏུ་

•90 . སྒྲུབ་ངག་གི་རྣམ་གཞག་དང་དོགས་དཔྱོད།
བཀོད་པ་ཡིན་གྱི། སོང་བ་མ་ཡིན་ལ། དེའི་ཕྱིར་ངག་དེ་ཡང་སྒྲུབ་ངག་ཡང་དག་ཏུ་བཀོད་པ་ཡིན་གྱི། སོང་བ་མ་
ཡིན་ནོ། ། བཀོད་པའི་རྗེས་ཐོགས་སུ། དང་པོར་ཕྱོགས་ཁྱབ་གཉིས་རིམ་གྱིས་སོ་སོར་སྒྲུབ་པར་བྱེད་ལ། ཕྱོགས་
ཁྱབ་བསྒྲུབས་ནས་སོ་སོར་ཤེས་པ་ན། རྒོལ་བ་དབང་རྣོན་ལ་ནི། སྒྲུབ་ངག་སྐྱར་མ་འགོད་མི་དགོས་པར་སྔར་
བཀོད་པ་དེ་དྲན་པའི་སྟོབས་ཀྱིས་ཚུལ་གསུམ་སོ་སོར་ཤེས་པ་དེ་དག་ཕྱོགས་གཅིག་ཏུ་དྲན་པར་ནུས་ཤིང་། དེའི་ཚེ་
སྔར་བཀོད་པའི་སྒྲུབ་ངག་དེ་ཉིད་སྒྲུབ་ངག་ཡང་དག་ཏུ་སོང་བ་དང་། བྱས་པ་རྟགས་སུ་བཀོད་པ་དེ་ཡང་རྟགས་
ཡང་དག་ཏུ་སོང་བའི་དུས་ཡིན་ནོ། ། རྒོལ་བ་དབང་རྟུལ་ནི། ཚུལ་གསུམ་སོ་སོར་བསྒྲུབས་ནས་ཤེས་པར་བྱས་
པའི་འོག་ཏུ་ཚུལ་གསུམ་ཅིག་ཅར་དྲན་པར་བྱ་བའི་ཕྱིར་དུ་སླར་སྒྲུབ་ངག་སྐྱར་མ་འགོད་དགོས་ལ། སྔར་ཚུལ་
གསུམ་སོ་སོར་ཤེས་ཟིན་མ་བརྗེད་པ་དེ་ཉིད་སྒྲུབ་ངག་གིས་ཚུལ་གསུམ་དུས་གཅིག་ཏུ་བརྗོད་པ་ལ་བརྟེན་ནས།
ཚུལ་གསུམ་དུས་གཅིག་ཏུ་དྲན་པར་ནུས་པས། ཕྱིས་སུ་བཀོད་པའི་སྒྲུབ་ངག་ནི། བཀོད་པ་ཙམ་ནས་སྒྲུབ་ངག་ཏུ་
འགྱུར་བ་ཡིན་ནོ། ། ཞེས་གསུངས་པའི་ཕྱིར་ཟེར་ན་ཞིབ་ཆ་དགོས། འདི་ལ་ཁ་ཅིག ཆོས་མཐུན་སྦྱོར་དང་ཆོས་
མི་མཐུན་སྦྱོར་གྱི་སྒྲུབ་ངག་ཡང་དག་ལ་བརྟེན་ནས་ཚུལ་གསུམ་ཅིག་ཆར་དུ་དྲན་པའི་དྲན་ཤེས་སྐྱེ་བ་ཡོད་པར་ཐལ།
དྲངས་མ་ཐག་པའི་ལུང་དེའི་དོན་འཐད་པའི་ཕྱིར། འདོད་མི་ནུས་ཏེ། དྲན་ཤེས་དེ་གསུམ་འགལ་ལ་རྟོག་པ་ཡིན་
པས་དེ་དག་ཅིག་ཆར་སྐྱེ་བ་མེད་པའི་ཕྱིར་ཏེ། རྟོག་གཉིས་གཅིག་ཆར་མཐོང་བ་མེད། ། ཅེས་གསུངས་པའི་ཕྱིར་
ཟེར་ན་ཞིབ་ཆ་དགོས། གཞན་ཡང་དཔྱད་བྱ་མང་ཡང་འདིར་དེ་ཙམ་ལས་མ་སྤྲོས་སོ། ། སྨྲས་པ། རིག་པའི་
དབང་ཕྱུག་དག་གི་གདམས་པའི་ཕུལ། ། གཏན་ཚིགས་རིག་པའི་གཞུང་བཟ་ཆུ་གཏེར་ཆེ། ། ཕྲ་ཞིབ་རྣམ་
དཔྱོད་རྩལ་གྱིས་བསྲུབས་པ་ལས། ། དོགས་དཔྱོད་ངོ་མཚར་བདུད་རྩིའི་འོད་ཅན་འཁྲུངས། ། གང་ཞིག་རིག་
པའི་དབང་ཕྱུག་ཡབ་སྲས་ཀྱི། ། གཞན་དག་རྗེས་སུ་འཛིན་པའི་ཐབས་དམ་པ། ། སྒྲུབ་ངག་རྣམ་གཞག་དཔྱིས་
ཕྱིན་ཤེས་འདོད་པས། ། ངོ་མཚར་དོགས་དཔྱོད་དེ་ཉིད་རྟེན་པར་རིགས། ། གཞུང་ལུགས་རྒྱ་མཚོའི་གཏིང་
མཐའ་དཔག་པར་དཀའ། ། བདག་གི་རྣམ་དཔྱོད་མིག་ནི་མི་གསལ་བས། ། ནོར་འཁྲུལ་དྲི་མ་ཅུང་ཟད་མཆིས་ན་
ཡང་། ། དྲན་དབང་དག་ལ་སྙིང་ནས་བཟོད་པར་གསོལ། ། འདིས་མཚོན་རྣམ་དཀར་ཕུང་བོ་ཅི་མཆིས་པ། །
མར་གྱུར་རིགས་ལྔའི་འགྲོ་བ་མཐའ་དག་གིས། ། མཐའ་མེད་འཇིགས་རུང་སྲིད་མཚོ་ལས་གྲོལ་སྟེ། ། ཐར་བ་དམ་
པ་ཐོབ་པའི་རྒྱུ་རུ་བསྔོ། ། ཞེས་བྱ་བ་འདི་ནི་བཙུན་གཟུགས་རབ་འབྱམས་མིང་འཛིན་དགེ་སློང་ཡེ་ཤེས་རྒྱ་མཚོའམ་
༧ མིང་གཞན་ཚངས་སྲས་བཞད་པའི་རྡོ་རྗེའམ་འཇམ་དབྱངས་དགྱེས་པའི་ལང་ཚོ་ཞེས་གྲགས་པས་དམ་པ་གོང་
མའི་གཞུང་ཚད་ལྡན་དུ་མ་བསྡུར་ནས་གང་ལེགས་པའི་ཆ་རྣམས་ཕྱོགས་གཅིག་ཏུ་བཀོད་པ་འདིས་རྒྱལ་བའི་བསྟན་པ་
རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་པར་གྱུར་ཅིག =

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 91 •
༄༅།། བློ་རིག་གི་སྤྱི་དོན་མདོར་བསྡུས་དོགས་དཔྱོད་དང་བཅས་པའི་
རྣམ་གཞག་ལུང་རིགས་རིན་ཆེན་གཏེར་མཛོད་
ཅེས་བྱ་བ་བཞུགས་སོ། ། །
༄༅། ། ན་མོ་གུ་རུ་མལྷུ་གྷོ་ཥཱ་ཡ། མཐའ་བྲལ་ཆོས་དབྱིངས་གཞོམ་མེད་ཀློང་ཡངས་ལས། ། དུས་གསུམ་རྒྱལ་
བའི་མཁྱེན་བརྩེའི་སྙིང་བོའི་གཏེར། ། རིས་མེད་འགྲོ་དོན་པད་ཚལ་ཁ་འབྱེད་པའི། ། རྣམ་འདྲེན་ཉིན་བྱེད་
དབང་བོའི་ཞབས་ལ་འདུད། ། གདོད་ནས་མཚན་མའི་སྤྲོས་པ་ཀུན་ཞི་ཞིང་། ། མི་འཇིགས་སྟོབས་དང་མ་འདྲེས་
དཔལ་རབ་འབར། ། གཞན་ཕན་སྐུ་གསུམ་ལྷུན་གྲུབ་འཕྲིན་ལས་ཅན། ། རྒྱལ་ཀུན་སྤྱི་གཙུག་ ཤཱཀྱ་སེངྒེར་
འདུད། ། རྒྱལ་ཀུན་བྱམས་བརྩེ་གཅིག་བསྡུས་མི་ཕམ་མགོན། ། རྒྱལ་བས་ལུང་བསྟན་འཕགས་པ་ཐོགས་མེད་
ཞབས། ། རྒྱལ་སྲས་ཆེན་པོ་ཀུན་མཁྱེན་དབྱིག་གི་གཉེན། ། རྒྱལ་བསྟན་མངའ་བདག་རྣམས་ལ་གུས་ཕྱག་
འཚལ། ། རིགས་པའི་ཁྱུ་མཆོག་ཕྱོགས་ཀྱི་གླང་བོ་དང་། ། སྨྲ་ངན་ཚར་གཅོད་ཆོས་ཀྱི་གྲགས་པའི་ཞབས། ། རྒྱལ་
བ་གཉིས་པ་ཡབ་སྲས་བཅས་ལ་སོགས། ། དངོས་བརྒྱུད་བླ་མ་རྣམས་ལ་བདག་ཕྱག་འཚལ། ། གང་ཞིག་རྟོགས་ན་
ཟབཅིང་ཕྲ་བའི་གནས། ། ཀུན་ལ་བློ་རྒྱུས་མཁས་དབང་སྐར་ཚོགས་མདུན། ། སྨྲ་བའི་བ་དན་དཀར་པོ་སྒྲེང་བྱེད་
པ། ། ཚུལ་འདིར་དཔྱོད་ལྡན་སུ་ཞིག་བརྩོན་པ་འདོར། ། ཚད་མ་སྡེ་བདུན་མདོ་དང་བཅས་པ་ཡི། ། རྗོད་བྱེད་
ཆེར་བརླིང་བརྗོད་བྱ་ཤིན་ཏུ་ཟབ། ། བདག་ནི་སྐྱེས་སྦྱངས་བློ་གྲོས་ཆེས་དམན་པས། ། དེ་དག་ཁོ་བོའི་རྣམ་དཔྱོད་
ཡུལ་མིན་མོད། ། འོན་ཀྱང་མཁས་པའི་ལེགས་བཤད་གཞིར་བཟུང་ནས། ། མཚན་ལྡན་བཤེས་ཀྱི་གསུང་གིས་
རབ་བརྒྱན་ཏེ། ། བདག་ཉིད་དྲན་པ་གསོ་བར་བྱ་ཕྱིར་དང་། ། གཞན་ལ་ཕན་ཕྱིར་ཚུལ་འདིར་ཅུང་ཟད་སྤྲོ། །
དེ་ལ་འདིར་བློ་རིག་གི་རྣམ་གཞག་མདོར་བསྡུས་ཏེ་སྤྱིར་བསྟནཔ་དང་། དོགས་དཔྱོད་བྱེ་བྲག་ཏུ་འགོད་པ་གཉིས།
དང་པོ་ལ་ཡུལ་དང་ཡུལ་ཅན་གཉིས་ལས། བློས་རིག་པར་བྱ་བ་ཡུལ་གྱི་མཚན་ཉིད། དབྱེ་ན། སྣང་ཡུལ།
གཟུང་ཡུལ། ཞེན་ཡུལ། འཇུག་ཡུལ་དང་བཞི། སྣང་ཡུལ་དང་གཟུང་ཡུལ་དོན་གཅིག ཞེན་ཡུལ་རྟོག་པ་ཁོ་ན་
ལ་ཡོད་ཀྱི་རྟོག་མེད་ལ་མེད་དོ། ། གཞི་གྲུབ་ན་ཚད་མའི་འཇུག་ཡུལ་ཡིན་པས་ཁྱབ་པོ། ། རང་ཡུལ་ཅི་རིགས་དང་

• 92 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
ལྡན་པའི་དངོས་པོ། ཡུལ་ཅན་གྱི་མཚན་ཉིད། དབྱེ་ན་གཟུགས་ཤེས་ལྡན་མིན་འདུ་བྱེད་གསུམ་ཡོད་རང་ཡུལ་
དང་ལྡན་པའི་གཟུགས་རུང་། གཟུགས་སུ་གྱུར་བའི་ཡུལ་ཅན་གྱི་མཚན་ཉིད། དབྱེ་ན་དབང་བོ་གཟུགས་ཅན་པ་
དང༌། རྗོད་བྱེད་ཀྱི་སྒྲ་གཉིས་ཡོད། གསལ་ཞིང་རིག་པ། ཤེས་པའི་མཚན་ཉིད། ཤེས་པ་དང་བློ་དོན་གཅིག
ཤེས་པ་ལ། རྟོགས་པའི་བློ་དང་མ་རྟོགས་པའི་བློ་གཉིས་ལས། རང་གི་འཛིན་སྟངས་ཀྱི་གཞལ་བྱ་རྟོགས་པའི་རིག་
པ་དེ། དང་པོའི་མཚན་ཉིད། དེ་མ་རྟོགས་པའི་རིག་པ་དེ། གཉིས་པའི་མཚན་ཉིད། བློ་རིག་བདུན་ལས་མངོན་
སུམ་གྱི་ཚད་མ་དང་། རྗེས་སུ་དཔག་པའི་ཚད་མ་དང་། བཅད་ཤེས་གསུམ་དང་པོ་དང་། གཞན་བཞི་ནི་གཉིས་
པའོ། ། ཡང་ཤེས་པ་ལ་དབྱེ་ན་བློ་རིག་བདུན་ལས། རྟོག་པ་དང་བྲལ་ཞིང་མ་འཁྲུལ་བའི་རིག་པ་མངོན་སུམ་གྱི་
མཚན་ཉིད། འདི་མདོ་སེམས་ཐུན་མོང་བའི་ལུགས་ཡིན། སེམས་ཙམ་པའི་ལུགས་ལ། རྟོག་པ་དང་བྲལ་ཞིང་
བག་ཆགས་བརྟན་བྱུང་གི་མི་བསླུ་བའི་རིག་པ། མངོན་སུམ་གྱི་མཚན་ཉིད། དབྱེ་ན། དབང་མངོན། ཡིད་
མངོན། རང་རིག རྣལ་འབྱོར་མངོན་སུམ་དང་བཞི། རང་གི་ཐུན་མོང་མ་ཡིན་པའི་བདག་རྐྱེན་དབང་བོ་
གཟུགས་ཅན་པ་ལ་བརྟེན་ནས་བྱུང་བའི་རྟོག་བྲལ་མ་འཁྲུལ་བའི་ཤེས་པ་དབང་མངོན་གྱི་མཚན་ཉིད། དབྱེ་ན།
གཟུགས་སོགས་ཡུལ་ལྔ་རྟོགས་པའི་དབང་མངོན་སྐད་ཅིག་དང་པོ་ཚད་མ་དང་། དེ་ལྔའི་སྐད་ཅིག་གཉིས་པ་ལྟ་བུ་
བཅད་ཤེས་དང་། གར་མཁན་གྱི་ཁང་བར་ཞུགས་པའི་རྒྱུད་ཀྱི་ཡུལ་དུས་མཉམ་དུ་འཛིན་པའི་དེ་ལྔ་ལྟ་བུ་སྣང་ལ་མ་
ངེས་པ་ཡིན། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་བྱུང་བའི་རྟོག་བྲལ་མ་འཁྲུལ་
པའི་ཡིད་ཤེས་དེ། ཡིད་མངོན་གྱི་མཚན་ཉིད། ཐུན་མོང་བའི་དབང་དུ་བྱས། དབྱེ་ན། སེམས་ཅན་གྱི་རྒྱུད་ཀྱི་
གཞན་སེམས་ཤེས་པའི་མངོན་ཤེས་སྐད་ཅིག་དང་པོ་ལྟ་ཚད་མ་དང་། དེ་སྐད་ཅིག་གཉིས་པ་བཅད་ཤེས་དང་།
སོ་སྐྱེའི་འདིར་བསྟན་ཡིད་མངོན་ལྟ་བུ་སྣང་ལ་མ་ངེས་པའོ། ། རྟོག་པ་དང་བྲལ་ཞིང་མ་འཁྲུལ་བའི་འཛིན་རྣམ་
རང་རིག་མངོན་སུམ་གྱི་མཚན་ཉིད། དབྱེ་ན། མདོ་སེམས་གཉིས་ཀྱི་རྗེས་དཔག་ཉམས་སུ་མྱོང་བའི་རང་རིག་
སྐད་ཅིག་དང་པོ་ཚད་མ་དང་། དེ་སྐད་ཅིག་གཉིས་པ་བཅད་ཤེས་དང་། གཅེར་བུ་བ་དང་རྒྱང་ཕན་པའི་རྒྱུད་ཀྱི་
རྗེས་དཔག་ཉམས་སུ་མྱོང་བའི་རང་རིག་སྣང་ལ་མ་ངེས་པའོ། ། རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་
ཟུང་འབྲེལ་གྱི་ཏིང་ངེ་འཛིན་སྒོམ་པ་ལས་བྱུང་ཞིང་རང་ཡུལ་ཡང་དག་པའི་དོན་ལ་རྟོག་བྲལ་མ་འཁྲུལ་བའི་རིག་པ་
དེ། རྣལ་འབྱོར་མངོན་སུམ་གྱི་མཚན་ཉིད། དབྱེ་ན། ཐེག་པ་གསུམ་གའི་འཕགས་པའི་རྒྱུད་ཀྱི་བར་ཆད་མེད་
ལམ་ཚད་མ་དང་། སློབ་པའི་རྣམ་གྲོལ་ལམ་རྣམས་བཅད་ཤེས་སོ། ། གསར་དུ་མི་བསླུ་བའི་ཞེན་རིག རྗེས་
དཔག་གི་ཚད་མའི་མཚན་ཉིད། དེ་དང་རང་དོན་རྗེས་དཔག་དོན་གཅིག དབྱེ་ན་དངོས་སྟོབས་རྗེས་དཔག་དང་།
གྲགས་པའི་རྗེས་དཔག་དང་། དཔེ་ཉེར་འཇལ་གྱི་རྗེས་དཔག་དང་། ཡིད་ཆེས་རྗེས་དཔག་དང་བཞི། སྒྲ་མི་རྟག་

• 93 •
བློ་རིག་གི་སྤྱི་དོན་མདོར་བསྡུས་དོགས་དཔྱོད།
--- --- ས -----
རྟོགས་ཀྱི་རྗེས་དཔག་ལྟ་བུ་དང་པོ་དང་། རི་བོང་ཅན་ཟླ་སྒྲས་བརྗོད་རུང་དུ་རྟོགས་པའི་རྗེས་དཔག་གཉིས་པ་དང་།
བ་མིན་བ་ལང་དང་འདྲ་བར་རྟོགས་པའི་རྗེས་དཔག་ལྟ་བུ་གསུམ་པ་དང་། ཡིད་ཆེས་པའི་ལུང་ལ་བརྟེན་ནས་ཤིན་
ལྐོག་རྟོགས་པའི་རྗེས་དཔག་ལྟ་བུ་བཞི་བའོ། ། རྟོགས་ཟིན་རྟོགས་པའི་ཚད་མིན་གྱི་རིག་པ། བཅད་ཤེས་ཀྱི་
མཚན་ཉིད། དབྱེ་ན་སེམས་ཅན་གྱི་རྒྱུད་ཀྱི་གསར་དུ་མི་བསླུ་བའི་མངོན་སུམ་བཞི་བོ་སྐད་ཅིག་གཉིས་པ་ལྟ་བུ་རྟོག་
མེད་བཅད་ཤེས་དང་། རྗེས་དཔག་སྐད་ཅིག་གཉིས་པ་ལྟ་བུ་རྟོག་པ་བཅད་ཤེས་དང་། དེ་དག་གིས་དྲངས་པའི་
དྲན་ཤེས་ལྟ་བུ་དྲན་པ་བཅད་ཤེས་སོ། ། རང་གི་འཛིན་སྟངས་ལ་འཁྲུལ་བའི་རིག་པ་དེ། ལོག་ཤེས་ཀྱི་མཚན་ཉིད།
དབྱེ་ན། གཞི་དེ་ཆོས་དེ་ཡིན་པ་ལ་མ་ཡིན་པར་འཛིན་པ་དང་། གཞི་དེ་ཡོད་པ་ལ་མེད་པར་འཛིན་པ་ལྟ་བུ་སྐུར་
འདེབས་དང་། ལྡོག་སྟེ་འཛིན་པ་ལྟ་བུ་སྒྲོ་འདོགས་སོ། ། ཡང་གངས་རི་སྔོན་པོར་སྣང་བའི་དབང་ཤེས་ལྟ་བུ་རྟོག་
མེད་དང་། སྒྲ་རྟག་འཛིན་རྟོག་པ་ལྟ་བུ་རྟོག་པ་ལོག་ཤེས་སོ། ། རང་ཡུལ་རང་སྟོབས་ཀྱིས་བློ་རྩེ་གཉིས་པར་བྱེད་
པས་རབ་ཏུ་ཕྱེ་བའི་རྩ་ཉོན་དེ་ཐེ་ཚོམ་གྱི་མཚན་ཉིད། སྒྲས་བརྗོད་ཀྱིས་དབྱེ་ན། སྒྲ་རྟག་མི་རྟག་གཉིས་ལས་མི་
རྟག་ལས་ཆེ་སྙམ་པའི་ཐེ་ཚོམ་ལྟ་བུ་དོན་འགྱུར་དང་། དེ་འདྲའི་རྟག་ལས་ཆེ་སྙམ་པ་ལྟ་བུ་དོན་མི་འགྱུར་དང་། དེ་
འདྲའི་ཆ་མཉམ་པ་ལྟ་བུ། ཆ་མཉམ་པའི་ཐེ་ཚོམ་མོ། ། དོན་འགྱུར་གྱི་ཐེ་ཚོམ་ལ་ཐེ་ཚོམ་མིན་པས་ཁྱབ་པོ། ། མྱོང་
སྟོབས་དང་རྟགས་ལ་བརྟེན་པའི་ངེས་པ་གཉིས་པོ་གང་རུང་དང་བྲལ་ཞིང་རང་ཡུལ་བདེན་པའི་དོན་ལ་གསར་དུ་
ཞེན་པའི་བློ་དེ། ཡིད་དཔྱོད་ཀྱི་མཚན་ཉིད། སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་ལ་བརྟེན་ནས་
སྐྱེས་པའི་ཡིད་དཔྱོད་ལྟ་བུ། རྒྱུ་མཚན་ཡང་དག་ལ་བརྟེན་པ་དང་། སྒྲ་མི་རྟག་པར་སྒྲུབ་པར་བྱེད་པའི་རྟགས་ལྟར་
སྣང་ལ་བརྟེན་ནས་སྒྲ་མི་རྟག་པར་གོ་བའི་ཡིད་དཔྱོད་ལྟ་བུ་རྒྱུ་མཚན་ལྟར་སྣང་ལ་བརྟེན་པའི་ཡིད་དཔྱོད་དེ། དེ་
གཉིས་པོ་རྒྱུ་མཚན་ཅན་གྱི་ཡིད་དཔྱོད་དང་། སྒྲ་མི་རྟག་ཅེས་པའི་ངག་ཙམ་ལ་བརྟེན་ནས་སྒྲ་མི་རྟག་པར་གོ་བའི་
ཡིད་དཔྱོད་ལྟ་བུ་རྒྱུ་མཚན་མེད་པའི་ཡིད་དཔྱོད་དོ། ། རང་གི་འཇུག་ཡུལ་རང་མཚན་གསལ་བར་སྣང་བའང་ཡིན་
རང་ཡུལ་མ་ངེས་པ་ཡང་ཡིན་པའི་གཞི་མཐུན་པར་གྱུར་པའི་རིག་པ་དེ། སྣང་ལ་མ་ངེས་པའི་བློའི་མཚན་ཉིད།
དབྱེ་ན། མངོན་སུམ་དང་པོ་གསུམ་ཡོད། ཡང་ཤེས་པ་ལ་ཚད་མ་དང་། ཚད་མིན་གྱི་ཤེས་པ་གཉིས་ལས།
གསར་དུ་མི་བསླུ་པའི་རིག་པ། ཚད་མའི་མཚན་ཉིད། དབྱེ་ན་མངོན་རྗེས་གཉིས་བཤད་ཟིན་ལ། ཡང་དེ་ལ་རང་
དང་གཞན་ལས་ངེས་ཀྱི་ཚད་མ་གཉིས། རང་གི་གཞལ་བྱའི་བདག་ཉིད་མཐར་ཐུག་པ་ཡུལ་སྟེང་དུ་གནས་པ་མེད་
པར་རང་ཉིད་མི་འབྱུང་བ་ལ་ངེས་པ་རང་སྟོབས་ཀྱིས་འདྲེན་ནུས་པའི་གསར་དུ་མི་བསླུ་བའི་རིག་པ་དེ། རང་ལས་
ངེས་ཀྱི་ཚད་མའི་མཚན་ཉིད། དབྱེ་ན། དེར་གྱུར་བའི་དབང་མངོན་ལྔ་ཡོད། རྗེས་དཔག་དང་ཡིད་མངོན་ཚད་
མ་དང་། རང་རིག་མངོན་སུམ་ཚད་མ་དང་། རྣལ་འབྱོར་མངོན་སུམ་ཚད་མ་ལ། རང་ལས་ངེས་ཀྱི་ཚད་མས་

• 94 . བློ་རིག་གི་སྤྱི་དོན་མདོར་བསྡུས་དོགས་དཔྱོད།
ཁྱབ། རང་གི་གཞལ་བྱའི་བདག་ཉིད་མཐར་ཐུག་པ་ཡུལ་སྟེང་དུ་གནས་པ་མེད་པར་རང་ཉིད་མི་འབྱུང་བ་ལ་ངེས་
པ་རང་སྟོབས་ཀྱིས་འདྲེན་མི་ནུས་པར་ཕྱིས་འབྱུང་གཞན་སྟོབས་ཀྱིས་ངེས་པ་འདྲེན་དགོས་པའི་གསར་དུ་མི་བསླུ་
བའི་ཤེས་པ་དེ། གཞན་ལས་ངེས་ཀྱི་ཚད་མའི་མཚན་ཉིད། དབྱེ་ན་དེར་གྱུར་པའི་དབང་མངོན་ལྔ་དང་། དེ་རེ་
རེ་ལའང་སྣང་བ་རང་ལས་ངེས་ཤིང་བདེན་པ་གཞན་ལས་ངེས་པ་དང་། སྤྱི་རང་ལས་ངེས་ཤིང་ཁྱད་པར་གཞན་
ལས་ངེས་པ་དང་། ཡོད་པ་རང་ལས་ངེས་ཤིང་བདག་ཉིད་ཀྱི་སྤྱི་དང་ཁྱད་པར་རྣམས་གཞན་ལས་ངེས་པ་གསུམ་
ཡོད། ཨུཏྤ་ལའི་ཁ་དོག་ཡིན་པའི་རྒྱ་རིང་བོའི་སྔོན་པོ་ཙམ་ངེས་ནས་ཨུཏྤ་ལའི་སྔོན་པོ་ཡིན་མིན་ལ་ཐེ་ཚོམ་འདྲེན་
པའི་སྔོ་འཛིན་དབང་མངོན་ཚད་མ་ལྟ་བུ་དང་པོ་དང་། དོན་ལ་ཤ་བ་ཡིན་པ་ལ་ཤིང་དུ་ངེས་ཀྱང་སེང་ལྡེང་ཡིན་
མིན་ལ་ཐེ་ཚོམ་འདྲེན་པའི་ཤིང་འཛིན་དབང་མངོན་ཚད་མ་ལྟ་བུ་གཉིས་པ་དང་། དོན་ལ་མེ་ཡིན་པ་ལ་རྒྱང་རིང་བོ་
ནས་ཁ་དོག་དམར་བོ་ཅིག་ཡོད་པར་ངེས་ཤི་མེའི་ཁ་དོག་ཡིན་མིན་ལ་ཐེ་ཚོམ་འདྲེན་པའི་ཁ་དོག་དམར་ལམ་པ་
འཛིན་པའི་དབང་མངོན་ཚད་མ་ལྟ་བུ་གསུམ་པའོ། ། གསར་དུ་མི་བསླུ་བ་མ་ཡིན་པའི་རིག་པ། ཚད་མིན་གྱི་ཤེས་
པའི་མཚན་ཉིད། བློ་རིག་བདུན་ལས་རྗེས་དཔག་མ་གཏོགས་པ་དྲུག་པོ་ཚད་མིན་ཡིན་ལ། དེ་དྲུག་ལས་མངོན་
སུམ་ལ་ཚད་མ་དང་། ཚད་མིན་གཉིས་ཡོད་ལ། གཞན་ལྔ་ལ་ཚད་མིན་གྱིས་ཁྱབ་པོ། ཡང་དེ་ལ། བློ་དོན་མཐུན་
དང༌། ལོག་ཤེས་གཉིས་ལས། རང་གི་འཛིན་སྟངས་ལ་མ་འཁྲུལ་བའི་ཤེས་པ་དེ་དང་པོའི་མཚན་ཉིད། གཉིས་པ་
བཤད་ཟིན། བློ་རིག་བདུན་ལས་མངོན་རྗེས་བཅད་ཤེས་གསུམ་ལ། བློ་དོན་མཐུན་གྱིས་ཁྱབ་ལ། ཡིད་དཔྱོད་ལ་
ལོག་ཤེས་ཡོད་པར་བཤད་ཀྱང་འཐད་མིན་དཔྱད། སྣང་ལ་མ་ངེས་པ་ལ་མ་འཁྲུལ་བས་ཁྱབ་པར་མདོ་སྡེ་བས་
འདོད་ཀྱང་ལུགས་གཞན་ལ་ཆ་གཉིས། གཞན་ལ་ལོག་ཤེས་ཀྱིས་ཁྱབ་པོ། ཡང་དེ་ལ། རྟོག་པ་དང་། རྟོག་མེད་
ཀྱི་བློ་གཉིས་ལས། རང་ཡུལ་ལ་དམིགས་པའི་ཞེན་རིག་དེ། རྟོག་པའི་མཚན་ཉིད། གསལ་སྣང་ཅན་གྱི་རིག་པ་དེ།
རྟོག་མེད་ཀྱི་ཤེས་པའི་མཚན་ཉིད། མངོན་སུམ་དང་སྣང་ལ་མ་ངེས་པའི་བློ་ལ་རྟོག་མེད་ཀྱིས་ཁྱབ་ལ། རྗེས་དཔག་
དང་ཐེ་ཚོམ་དང་ཡིད་དཔྱོད་གསུམ་ལ་རྟོག་པས་ཁྱབ་ཅིང་། བཅད་ཤེས་དང་ལོག་ཤེས་ལ་ཆ་གཉིས་སོ། ། ཡང་དེ་
ལ། རང་རིག་དང་། གཞན་རིག་གཉིས་ལས། འཛིན་རྣམ། རང་རིག་གི་མཚན་ཉིད། དབྱེ་བ་བཤད་ཟིན།
གཟུང་རྣམ། གཞན་རིག་གི་མཚན་ཉིད། དབྱེ་ན། རྣམ་ཤེས་དྲུག་ཡོད། ཡང་དེ་ལ། སེམས་དང་སེམས་བྱུང་
གཉིས་ལས། རང་གི་འཁོར་སེམས་བྱུང་དང་མཚུངས་ལྡན་གྱི་རིག་པ་དེ། སེམས་ཀྱི་མཚན་ཉིད། དབྱེ་ན། མིག་
གི་རྣམ་པར་ཤེས་པ་སོགས་དྲུག་ཡོད། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་མིག་དབང་གཟུགས་
ཅན་པ་ལ་བརྟེན་ནས་བྱུང་ཞིང་། རང་གི་འཁོར་སེམས་བྱུང་དང་མཚུངས་ལྡན་གྱི་རིག་པ་དེ། མིག་གི་རྣམ་ཤེས་ཀྱི་
མཚན་ཉིད། མིག་གི་རྣམ་ཤེས་ལ་མིག་ཤེས་ཀྱིས་ཁྱབ་ཀྱང་ལྡོག་ན་མ་ཁྱབ་སྟེ། མིག་གི་རྣམ་ཤེས་ཀྱི་འཁོར་དུ་གྱུར་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 95 •
པའི་ཀུན་འགྲོ་ལྔ་ལྟ་བུ་དེ་ཡིན་པའི་ཕྱིར། དེས་གཞན་རྣམས་ལ་རིགས་འགྲེའོ། ། རང་ཉིད་གང་གི་འཁོར་དུ་འགྲོ་
བའི་གཙོ་སེམས་དང་མཚུངས་ལྡན་གྱི་རིག་པ་དེ། སེམས་བྱུང་གི་མཚན་ཉིད། དབྱེ་ན། སེམས་བྱུང་ལྔ་བཅུ་རྩ་
གཅིག་ཡོད་དེ། ཀུན་འགྲོ་ལྔ་དང་ཡུལ་ངེས་ལྔ། ། དགེ་བ་བཅུ་གཅིག་རྩ་ཉོན་དྲུག ། ཉེ་ཉོན་ཉི་ཤུ་གཞན་འགྱུར་
བཞིའོ། ། ཚོར་བ་འདུ་ཤེས་སེམས་པ་དང་། ། ཡིད་ལ་བྱེད་དང་རེག་པ་ལྔ། ། གཙོ་སེམས་ཀུན་གྱི་འཁོར་དུ་
ནི། ། འགྲོ་ཕྱིར་ཀུན་འགྲོ་ཞེས་བྱའོ། ། འདུན་པ་མོས་པ་དྲན་པ་དང་། ། ཏིང་འཛིན་ཤེས་རབ་ལྔ་བོ་ཡུལ། ། བྱེ་
བྲག་པ་ལ་འཇུག་ངེས་ཕྱིར། ། ཡུལ་ངེས་ཞེས་པར་བཤད་པ་ཡིན། ། དད་དང་ངོ་ཚ་ཤེས་ཁྲེལ་ཡོད། ། འདོད་
ཆགས་དང་ནི་ཞེ་སྡང་དང་། ། གཏི་མུག་མེད་པའི་དགེ་རྩ་གསུམ། ། བརྩོན་འགྲུས་ཤིན་སྦྱངས་བག་ཡོད་
དང༌། ། བཏང་སྙོམས་རྣམ་པར་མི་འཚེ་རྣམས། ། གཉེན་པོ་ངོ་བོ་མཚུངས་ལྡན་སོགས། ། ཅི་རིགས་སྒོ་ནས་དགེ་
བའོ། ། འདོད་ཆགས་ཁོང་ཁྲོ་ང་རྒྱལ་དང་། ། མ་རིག་ཐེ་ཚོམ་ལྟ་བ་དྲུག ། རྩ་ཉོན་ཡིན་ཏེ་སེམས་རྒྱུད་ནི། །
ཉོན་མོངས་བྱེད་པའི་གཙོ་བོའོ། ། ཁྲོ་དང་འཁོན་འཛིན་འཆབ་དང་འཚིག ། ཕྲག་དོག་སེར་སྣ་སྒྱུ་དང་གཡོ། །
རྒྱགས་དང་རྣམ་འཚེ་ངོ་ཚ་མེད། ། ཁྲེལ་མེད་རྨུགས་རྒོད་མ་དད་དང་། ། ལེ་ལོ་བག་མེད་བརྗེད་ངེས་དང༌། །
ཤེས་བཞིན་མ་ཡིན་རྣམ་གཡེང་བཅས། ། ཉི་ཤུ་རྩ་ཉོན་འཕེལ་སྐྱེ་དང༌། ། ཉེ་ཕྱིར་ཉེ་བའི་ཉོན་མོངས་སོ། །
གཉིད་འགྱོད་རྟོག་དཔྱོད་གཞན་འགྱུར་ཏེ། ། ཀུན་སློང་མཚུངས་ལྡན་ཅི་རིགས་ཀྱིས། ། དགེ་དང་མི་དགེ་ལུང་མ་
བསྟན། ། གཞན་དང་གཞན་དུ་འགྱུར་བའོ། ། ཞེས་པ་ལྟར་ཤེས་པར་བྱའོ། ། སྤྱིར་རྐྱེན་བཞི་ལས། རང་འབྲས་
སྐྱེད་བྱེད་ཀྱི་དངོས་པོ་དེ། རྒྱུ་རྐྱེན་གྱི་མཚན་ཉིད་རྒྱུ་རྐྱེན་དང་རྒྱུ་དོན་གཅིག རང་འབྲས་ཤེས་པ་མྱོང་བ་གསལ་
རིག་ཙམ་དུ་གཙོ་བོར་དངོས་སུ་སྐྱེད་བྱེད་ཀྱི་རིག་པ་དེ། དེ་མ་ཐག་རྐྱེན་གྱི་མཚན་ཉིད། མཚན་གཞི་ནི། སྔོན་
འཛིན་མངོན་སུམ་གྱི་སྔ་ལོགས་དེ་མ་ཐག་ཏུ་བྱུང་བའི་ཤེས་པ་ཐམས་ཅད་དེའི་དེ་མ་ཐག་རྐྱེན་ཡིན་པའི་ཕྱིར། རང་
འབྲས་ཤེས་པ་རང་གི་རྣམ་ལྡན་དུ་གཙོ་བོར་དངོས་སུ་སྐྱེད་བྱེད་དེ། དམིགས་རྐྱེན་གྱི་མཚན་ཉིད། མཚན་གཞི་ནི།
གཟུགས་ལྟ་བུ། རང་འབྲས་རང་དབང་དུ་གཙོ་བོར་དངོས་སུ་སྐྱེད་བྱེད་དེ། བདག་རྐྱེན་གྱི་མཚན་ཉིད། མཚན་
གཞི་ནི། རྟེན་བཅས་ཀྱི་མིག་དབང་ལྟ་བུ། དངོས་པོ་ཡིན་ན། རྒྱུ་བདག་དམིགས་རྐྱེན་གསུམ་པོ་ཡིན་པས་ཁྱབ།
དེ་མ་ཐག་རྐྱེན་ལ་ཤེས་པས་ཁྱབ་ཅིང་། འདུས་བྱས་ཡིན་ན། རང་གི་རྒྱུ་རྐྱེན་དང་བདག་རྐྱེན་གཉིས་ཀ་ཡོད་པས་
ཁྱབ་ལ། དམིགས་རྐྱེན་དང་། དེ་མ་ཐག་རྐྱེན་ཤེས་པ་ཁོ་ན་ལ་ཡོད་དོ། ། འདི་དག་མདོ་སྡེ་བའི་ལུགས་ཡིན་ལ།
སེམས་ཙམ་པ་ལྟར་ན། གཞན་འདྲ་ལ། རང་གི་འབྲས་བུར་གྱུར་པའི་རྣམ་ཤེས་ཡུལ་གྱི་རྣམ་ལྡན་དུ་གཙོ་བོར་སྐྱེད་
བྱེད་ཀྱི་ནུས་པ། དམིགས་རྐྱེན་དང་། རང་གི་བདག་འབྲས་སུ་གྱུར་པའི་རྣམ་ཤེས་གཙོ་བོར་ཡུལ་རིག་པར་སྐྱེད་
བྱེད་ཀྱི་ནུས་པ་ཞིག་བདག་རྐྱེན་དུ་འདོད་དོ། ། བྱེ་བྲག་སྨྲ་བའི་རྐྱེན་བཞིའི་རྣམ་གཞག་ནི་འཇུག་ཊཱིཀ་ལས། རྐྱེན་

• 96 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
བ་ག
བཞི་བོ་དེ་གང་ལ་འཇོག་པ་ལ། སྡེ་བ་ཁ་ཅིག་ནི། རྒྱུའི་རྐྱེན་ནི། མཛོད་ལས། རྒྱུ་ཞེས་བྱ་བ་རྒྱུ་ལྔ་ཡིན། ། ཞེས་
བྱེད་རྒྱུ་མ་གཏོགས་པ་རྒྱུ་ལྔ་དང་། དམིགས་པའི་རྐྱེན་ནི། དམིགས་པ་ཆོས་རྣམས་ཐམས་ཅད་དོ། ། ཞེས་རྣམ་
ཤེས་དྲུག་གི་དམིགས་ཡུལ་གྱི་ཆོས་ཐམས་ཅད་དང༌། དེ་མ་ཐག་རྐྱེན་ནི། སེམས་དང་སེམས་བྱུང་སྐྱེས་པ་རྣམས།
ཐ་མ་མིན་མཚུངས་དེ་མ་ཐག ཅེས་ལྷག་མེད་དུ་འཇུག་པ་ལས་གཞན་པའི་སེམས་སེམས་བྱུང་སྔར་སྐྱེས་རྣམས་
དང་། བདག་པོའི་རྐྱེན་ནི། བྱེད་རྒྱུ་ཞེས་བྱ་བདག་པོར་བཤད། ། ཅེས་བྱེད་རྒྱུ་ལ་བཤད་པ་ལྟར་འདོད་ལ།
ཞེས་གསུངས་པ་ལྟར་ལ། མདོ་སྡེ་སྤྱོད་པའི་དབུ་མ་བ་ནི། ཕལ་ཆེར་མདོ་སྡེ་བ་དང་འདྲ་ཞིང་། རྣལ་འབྱོར་སྤྱོད་
པའི་དབུ་མ་པ་ནི་སེམས་ཙམ་པ་དང་འདྲ་ལ། ཐལ་འགྱུར་པའི་འདོད་པ་ནི། འཇུག་པའི་ཊིཀ་ཆེན་ལས། སྡེ་བ་
ཁ་ཅིག་ནི། སྒྲུབ་པར་བྱེད་པ་ནི་རྒྱུ་ཡིན་ཞེས་མཚན་ཉིད་བསྟན་པ་ལས་ནི། གང་ཞིག་གང་གི་སྐྱེད་བྱེད་ས་བོན་གྱི་
ངོ་བོར་གནས་པ་དེ་ནི་དེའི་རྒྱུའི་རྐྱེན་ནོ། ། རྒན་པོ་ལྡང་བ་ལྟར་སེམས་སེམས་བྱུང་སྐྱེ་བཞིན་པ་རྣམས་རྟེན་འཁར་
བ་དང་འདྲ་བའི་དམིགས་པ་གང་གིས་སྐྱེད་པ་དེ་ནི་དེའི་དམིགས་པའི་རྐྱེན་ནོ། ། རྒྱུ་འགག་མ་ཐག་པ་ནི། འབྲས་
བུ་སྐྱེས་པའི་དེ་མ་ཐག་པའི་རྐྱེན་ཡིན་ཏེ། དཔེར་ན། ས་བོན་འགགས་མ་ཐག་པ་མྱུ་གུ་འབྱུང་བའི་རྐྱེན་ཡིན་པ་
བཞིན་ནོ། ། རང་འགྲེལ་ལས། ས་བོན་འགགས་མ་ཐག་པ་མྱུ་གུའི་མཚུངས་པ་དེ་མ་ཐག་པའི་རྐྱེན་ཡིན་པ་ལྟ་
བུའོ། ། ཞེས་གསུངས་ཤིང་ཚིག་གསལ་ལས་ཀྱང༌། དེ་མ་ཐག་རྐྱེན་འགོག་པའི་སྐབས་སུ་མྱུ་གུའི་མཚུངས་པ་དེ་མ་
ཐག་པའིརྐྱེནབཀག་ལ། སངས་རྒྱས་བསྐྱངས་ཀྱང་དེ་བཞིན་དུ་བཞེད་པས་འདི་ནི་གཟུགས་ལ་ཡང་མཚུངས་པ་དེ་
མ་ཐག་པའི་རྐྱེན་འདོད་པའི་ལུགས་སོ། ། གང་ཞིག་ཡོད་ན་གང་འབྱུང་བ་འདི་ནི་དེའི་བདག་པོའི་རྐྱེན་ནོ། །
ཞེས་གསུངས་པ་ལྟར་རོ། ། སྤྱི་དོན་འདི་དག་ཡོངས་གྲགས་ལྟར་བྲིས་པ་ཡིན་ལ། ། དོགས་དཔྱོད་འོག་ཏུ་འཆད་
པར་འགྱུར་རོ། ། གཉིས་པ་དོགས་དཔྱོད་བྱེ་བྲག་ཏུ་དགོད་པ་ལ། ཁ་ཅིག་ན་རེ། ། ལུས་ཀྱི་ཕུལ་བྱུང་ཞེས་སོགས་
ཀྱི་སྐབས་སུ་ཕྱི་རོལ་རྒྱང་འཕེན་པས། ལུས་སེམས་ཀྱི་དུས་མཉམ་པའི་རྟེན་དུ་འདོད་པ་དགག་པ་ཡིན་གྱི་ལུས་
སེམས་ཀྱི་བདག་རྐྱེན་དུ་འདོད་པ་དགག་པ་མ་ཡིན་པའི་ཕྱིར། དང་པོ་དེར་ཐལ། ཊཱིཀ་ཆེན་ལས། གཉིས་པ་བློ་
ལུས་ཀྱི་ཡོན་ཏན་ཡིན་པའི་སྒོ་ནས་ལུས་སེམས་དུས་མཉམ་པའི་རྟེན་དང་བརྟེན་པར་འདོད་པ་དགག་པ་ལ།
གནས་དང་གནས་པ་བོའི་དུས་མཉམ་བརྟེན་པ་དགག་པ་དང་། དེ་ལས་གཞན་པའི་དུས་མཉམ་བརྟེན་ཚུལ་དགག་
པའོ། ། ནས། གཉིས་པ་དེ་ལས་གཞན་པའི་དུས་མཉམ་རྟེན་ཚུལ་དགག་པ་ནི། གལ་ཏེ་ལུས་སེམས་དེ་ལྟ་བུའི་
རྟེན་དང་བརྟེན་པ་མ་ཡིན་ཀྱང་། མར་མེ་ཞིག་པ་ན་དེ་དང་དུས་མཉམ་པའི་མར་མེའི་འོད་ཡུལ་གཞན་ན་འདུག་པ་
དག་ཀྱང་འཇིག་པ་དེ་བཞིན་དུ། ལུས་ཞིག་པ་ན་ལུས་ལ་བརྟེན་པའི་རྣམ་པར་ཤེས་པ་ཡུལ་ལ་གནས་པ་ཡང་འཇིག་
པར་འགྱུར་རོ། ། དེའི་ཕྱིར་ལུས་སེམས་གཉིས་སྣོད་ལ་ཆུ་བཞིན་དུ་གནས་པའི་རྟེན་མ་ཡིན་ཡང་ཚུལ་འདིས་དུས་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 97 •
མཉམ་པའི་རྟེན་དང་བརྟེན་པ་ཡིན་ནོ་ཞེ་ན། ཡིད་བློ་ལུས་ལ་བརྟེན་པ་དང་མར་མེའི་འོད་མར་མེ་ལ་བརྟེན་པ་
གཉིས་བརྟེན་ཚུལ་མཚུངས་པ་མ་ཡིན་ཏེ། ལུས་ཀྱི་ཕུལ་དུ་བྱུང་བ་དང་འགྲིབ་པ་ལ་ལྟོས་པ་མེད་པར། བློ་སྔ་མ་ཡི་
གོམས་པ་ལ་སོགས་འདུ་བྱེད་པའི་ཁྱད་པར་གྱིས་ཤེས་རབ་ལ་སོགས་པ་ཕུལ་དུ་བྱུང་བ་དང་། འགྲིབ་པ་དག་ཏུ་
འགྱུར་བ་ཡིན་ལ། ཚུལ་འདི་ནི་མར་མེའི་འོད་ལ་སོགས་བརྟེན་པ་རྣམས་ལ་ཡོད་པ་མ་ཡིན་པའི་ཕྱིར་ཏེ། མར་མེའི་
འོད་ནི་མར་མེའི་ཕུལ་དུ་བྱུང་བ་དང་། འགྲིབ་པའི་རྗེས་སུ་བྱེད་པའི་ཕྱིར་རོ། ། ཞེས་གསུངས་པའི་ཕྱིར། རྟགས་
གཉིས་པ་དེར་ཐལ། དེ་ཉིད་ལས། ཁ་ཅིག་རྒྱན་མཁན་པོའི་དགོངས་པས། འདི་དག་ལུས་སེམས་ཀྱི་བདག་རྐྱེན་
ཡིན་པ་འགོག་པ་ལ་སྦྱོར་བར་འདོད་པ་ནི་རང་འདོད་འབའ་ཞིག་གོ ། ཞེས་གསུངས་པའི་ཕྱིར་ཟེར། གཞན་དག་
གིས། དེ་མི་འཐད་པར་ཐལ། གཞུང་དེས་རྒྱང་འཕེན་པས་ལུས་ཤེས་རབ་སོགས་ཀྱི་བདག་རྐྱེན་དུ་འདོད་པ་
དགག་པའི་ཕྱིར་ཏེ། ། ཐར་ལམ་གསལ་བྱེད་ལས། དང་པོ་ལ། ལུས་ཤེས་རབ་སོགས་ཀྱི་བདག་རྐྱེན་ཡིན་པ་
དགག་པ་དང་། ཆགས་སོགས་ཀྱི་བདག་རྐྱེན་ཡིན་པ་དགག་པའོ། ། དང་པོ་ལ། རྟགས་དགོད་པ་ནི། ཤེས་རབ་
དང་བརྩེ་བ་ལ་སོགས་པ་ཆོས་ཅན། ལུས་དེ་ཁྱོད་ཀྱི་རྟེན་ཁྱད་པར་ཅན་མ་ཡིན་ཏེ། ལུས་ཀྱི་ཕུལ་དུ་བྱུང་བ་དང་
འགྲིབ་པའི་རྗེས་སུ་བྱེད་པ་མེད་པར་བློ་སྔ་མ་གོམས་པ་ཡི་འདུ་བྱེད་པའི་ཁྱད་པར་གྱིས་ཕུལ་དུ་བྱུང་བ་དང་འགྲིབ་པ་
དག་ཏུ་འགྱུར་བ་ཡིན་པའི་ཕྱིར། ཁྱབ་སྟེ། རྟགས་འདི་ནི་མར་མེའི་འོད་ལ་སོགས་པ་ཉེར་ལེན་ལུས་ལ་བརྟེན་པ་
རྣམས་ལ་ཡོད་པ་མ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། འགའ་ཞིག་གིས། གཞུང་འདིར་རྒྱང་འཕེན་
པས་ལུས་སེམས་ཀྱི་ཉེར་ལེན་དུ་འདོད་པ་དགག་པ་ཡིན་གྱི་སྔ་མ་གཉིས་ལྟར་མ་ཡིན་པའི་ཕྱིར་ཏེ། གྲུབ་འགྲེལ་ལས།
འོ་ན་ཚེ་འདིའི་སྐྱེས་མ་ཐག་པའི་སེམས་ཀྱི་ཉེར་ལེན་གང་ཡིན་ཞེ་ན། འབྱུང་བ་ཆེན་པོ་སེམས་མེད་པ་རྣམས་ལས་
ཤེས་པ་ཡོད་པ་ཉིད་སྐྱེ་སྟེ། ཞེས་སོགས་དང་། བློ་རིག་མཆན་ལས་ཀྱང་། གཞུང་འདིའི་སྐབས་སུ་ཕུར་བུ་བས།
སེམས་ཀྱི་ཉེར་ལེན་དུ་བེམ་པོ་འདོད་ཚུལ་དགག་པ་ཡིན་ལ། ཞེས་གསུངས་པའི་ཕྱིར་ཟེར། ཡང་ལ་ལས། བཤད་
ཚུལ་ཕྱི་མ་གཉིས་མི་འཐད་དེ། དེ་གཉིས་ཀྱི་དང་པོ་མི་འཐད། ། ཕྱི་མ་ཡང་མི་འཐད་པའི་ཕྱིར། དང་པོ་དེར་
ཐལ། རང་སྡེ་གྲུབ་མཐའ་སྨྲ་བ་གང་གི་ལུགས་ལའང་། ལུས་ལུས་ཤེས་ཀྱི་ཐུན་མོང་མིན་པའི་བདག་རྐྱེན་དང་།
ཡིད་ཤེས་སོགས་ཀྱི་ཐུན་མོང་བའི་བདག་རྐྱེན་དུ་འདོད་པའི་ཕྱིར། ཕྱི་མ་དེར་ཐལ། ཕྱི་རོལ་རྒྱང་འཕེན་པས་ལུས་
སེམས་ཀྱི་ཉེར་ལེན་དུ་མི་འདོད་པའི་ཕྱིར་ཏེ། ལུས་སེམས་ཕན་ཚུན་བདག་ཉིད་གཅིག་ཏུ་འདོད་པའི་ཕྱིར་ཏེ།
གྲུབ་མཐའ་རྩ་བར། ལུས་སེམས་ཙམ་བདག་ཞིག་ཕྱིར། ཞེས་དང་། གྲུབ་འགྲེལ་དུའང་། འདིའི་བདག་འདོད་
ཚུལ་ནི། ཞེས་པ་ནས། ལུས་སེམས་ཀྱི་བདག་ཉིད་ཡིན་པར་བཤད་པ་ལྟར་ལུས་སེམས་དབང་བོའི་སྤྱོད་ཡུལ་དུ་
གྱུར་བ་ཙམ་ཞིག་བདག་ཏུ་འདོད་ལ། ཞེས་གསུངས་པའི་ཕྱིར་དང་། དེའི་ལུགས་ལའང་གང་ཟག་གི་ལུས་སྐྱེས་

• 98 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
ནས་སེམས་མ་སྐྱེས་པའི་དུས་ཤིག་མེད་པའི་ཕྱིར་དང་། ཕྱི་རོལ་རྒྱང་འཕེན་པས་ལུས་སེམས་རྫས་གཅིག་པའི་
རྟགས་ཀྱིས་སྐྱེ་བ་སྔ་ཕྱི་མེད་པར་སྒྲུབ་ཚུལ་ཡིག་ཆར་ཡིད་དཔྱོད་ཀྱི་སྐབས་སུ་གསུངས་པའི་ཕྱིར་ཏེ། དེ་ཉིད་ལས།
ངོ་ཤེས་པའི་རྟགས་ཀྱིས་བདག་རྟག་པར་སྒྲུབ་པ་དང་། ལུས་སེམས་རྫས་གཅིག་པའི་རྟགས་ཀྱིས་སྐྱེ་བ་སྔ་ཕྱི་མེད་
པར་སྒྲུབ་པ་ལྟ་བུ་གཉིས་ཀྱིས་ཐེ་ཚོམ་མེད་པའི་ངེས་པ་ནམ་སྐྱེས་པ་ན་གང་ཟག་དེ་དག་གི་རྒྱུད་ཀྱི་རྟགས་དེ་དག་ལ་
བརྟེན་པའི་ཤེས་རབ་དེ་གཉིས་ཀྱི་དང་པོ་རྟག་ལྟ་དང་། གཉིས་པ་ཆད་ལྟར་འགྱུར་བ་ཡིན་པའི་ཕྱིར། ཞེས་
གསུངས་པའི་ཕྱིར་ཟེར་བ་རྣམས་ལ་དཔྱད་དགོས་སོ། ། ཁ་ཅིག་གིས། ཡིག་ཆར་རིག་པ་བློའི་མཚན་ཉིད་དུ་
གསུངས་པ་མི་འཐད་པར་ཐལ། རིག་པ་མཚོན་བྱ་ཡིན་པའི་ཕྱིར་ཏེ། སྡེ་བདུན་དོན་གཉེར་ཡིད་ཀྱི་མུན་སེལ་ལས།
དངོས་པོ་ལ་ངོ་བོའི་སྒོ་ནས་དབྱེ་ན། བེམ་རིག་གཉིས། དང་པོའི་མཚན་ཉིད་རྡུལ་དུ་གྲུབ་པ། གཉིས་པའི་མཚན་
ཉིད་ཡུལ་རིག་པ། ཞེས་དང་། རིགས་རྒྱན་ལས་ཀྱང་། གཉིས་པ་རིག་པ་ལ་གཉིས། མཚན་ཉིད་དང༌། དབྱེ་
བའོ། ། དང་པོ་ནི། རིག་པའི་མཚན་ཉིད། རང་ཡུལ་སྣང་བའི་བློ། ཞེས་གསུངས་པའི་ཕྱིར་ཟེར། ཡང་ཁ་ཅིག་
གིས། དེ་མི་འཐད་པར་ཐལ། བློ་དང་ཤེས་པ་དང་སེམས་རྣམས་དོན་གཅིག་ཡིན་པའི་ཕྱིར་ཏེ། སྡེ་བདུན་རྒྱན་
ལས། དེ་ཡང་བློ་དང་། ཤེས་པ་དང་། སེམས་དང༌། རིག་པ་ཞེས་བྱ་བ་རྣམས་དོན་གཅིག་ལ། ཞེས་གསུངས་
པའི་ཕྱིར་ཟེར་། ལ་ལས་དེ་མི་འཐད་པར་ཐལ། སེམས་བྱུང་བློ་ཡིན་ཀྱང་། སེམས་མ་ཡིན་པའི་ཕྱིར། སེམས་
དང་། སེམས་བྱུང་འགལ་བ་ཡིན་པའི་ཕྱིར་ཏེ། དེ་ལྟར་དུ་ཡིག་ཆ་ཚད་ལྡན་དུ་མར་གསུངས་པའི་ཕྱིར་ཟེར། ཁ་
ཅིག་གིས། ཚད་མ་བློའི་མཚན། གཞིར་ཡིག་ཆར་གསུངས་པ་མི་འཐད་པར་ཐལ། ཚད་མ་དེ་རིག་པའི་རྟགས་
ཀྱིས་ཚད་མ་བློ་ཡིན་པར་སྒྲུབ་བྱེད་ཀྱི་ཤེས་འདོད་ཆོས་ཅན་སྐྱོན་མེད་མ་ཡིན་པའི་ཕྱིར་ཏེ། ཚད་མ་ཚད་མས་ངེས་པ་
ལ། གསར་དུ་མི་བསླུ་པའི་རིག་པ་ཚད་མས་ངེས་དགོས། དེ་གསར་དུ་མི་སླུ་བའི་རིག་པ་ཡིན་པར་ཚད་མས་ངེས་
ནས་དེ་རིག་པ་ཡིན་པར་ཚད་མས་མ་ངེས་པ་མེད་པའི་ཕྱིར། ཁྱབ་སྟེ། སྒྲ་སྒྲའི་རྟགས་ཀྱིས་སྒྲ་མི་རྟག་པར་སྒྲུབ་
པར་བྱེད་པའི་ཤེས་འདོད་ཆོས་ཅན་སྐྱོན་མེད་མ་ཡིན་པར་རྟགས་རིགས་རང་ལུགས་ལས་གསུངས་པའི་ཕྱིར་དང་།
གསེར་བུམ་བུམ་པའི་མཚན་གཞི་མིན་པར་ཡིག་ཆ་དུ་མར་གསུངས་པའི་རྒྱུ་མཚན་ཡང་དེ་ཡིན་པའི་ཕྱིར་ཟེར། ལ་
ལས། དེ་མི་འཐད་པར་ཐལ། གསེར་བུམ་བུམ་པའི་མཚན་གཞི་ཡིན་པའི་ཕྱིར་ཏེ། དྲང་ངེས་མདོར་བསྡུས་ལས།
གཡུ་བུམ་མཚན་གཞི། བུམ་པ་ཡིན་པར་མཚོན། ལྟོ་ལྡིར་བ་ཡིན་ཞེས་པའི་མཚོན་སྦྱོར་དེ་མཚོན་སྦྱོར་རྣམ་དག་མ་
ཡིན་པར་ཐལ་ལོ། ། ཞེས་གསུངས་པའི་ཕྱིར་ཟེར། ཁ་ཅིག ཡིག་ཆར། རང་ཡུལ་སྣང་བའི་རིག་པ་ཡིན་པ་དེ།
རང་བློ་ཡིན་པའི་མཚན་ཉིད་དུ་གསུངས་པ་ལྟར་འཐད་ན། ཐེག་ཆེན་མཐོང་ལམ་སྡུག་བསྔལ་ཆོས་བཟོད་ཆོས་ཅན།
རང་ཡུལ་སྣང་བའི་རིག་པ་ཡིན་པར་ཐལ། རང་བློ་ཡིན་པའི་ཕྱིར། འདོད་ན། དེ་ཆོས་ཅན། རང་ཡུལ་གྱི་རྣམ་

བློ་རིག་གི་སྤྱི་དོན་མདོར་བསྡུས་དོགས་དཔྱོད།
པ་ཤར་བར་ཐལ། འདོད་པའི་ཕྱིར། ཁྱབ་སྟེ། དེ་ལ་ཀུན་རྫོབ་ཀྱི་ཆོས་མི་སྣང་བའི་ཕྱིར། གོང་དུ་འདོད་ན།
དེའིཡུལ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཤིང་ཁྱབ་རྟགས་
རྣམས་གྲུབ་སྟེ། སྐབས་བཞི་བའི་བསྡུས་དོན་ལས། འདོད་ན་རང་ཡུལ་འཆར་རམ་ཞེ་ན་མིན། ཞེས་དང་། རྗེ་
བཙུན་པའི་ཕར་ཕྱིན་མཐའ་དཔྱོད་ལས། ཐེག་ཆེན་མཐོང་ལམ་སྡུག་བསྔལ་ཆོས་བཟོད་ཆོས་ཅན། རང་ཡུལ་གྱི་
རྣམ་པ་ཤར་བར་ཐལ། གཉེན་ཕྱོགས་ཤེས་རྣམ་ཡིན་པའི་ཕྱིར། འདོད་ན། དེའི་ཡུལ་ཆོས་ཅན། དེའི་དངོས་
ཡུལ་ཡིན་པར་ཐལ། འདོད་པའི་ཕྱིར། འདོད་ན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཞེས་
གསུངས་པའི་ཕྱིར་དང་། དེའི་སྣང་ཡུལ་དང་། དེའི་འཛིན་སྟངས་ཀྱི་ཡུལ་གཉིས་དོན་གཅིག་པའི་ཕྱིར་ཟེར།
གཞན་ཡང་། རང་ཡུལ་རྟོགས་པའི་བློ། རྟོགས་པའི་བློ་ཡི་མཚན་ཉིད་ཡིན་པས། དེ་འདྲའི་བར་ཆད་མེད་ལམ་དེ་
རང་ཡུལ་རྟོགས་པའི་བློ་ཡིན་མིན་སོགས་དཔྱད་རྒྱུ་མང་ངོ་། ། ཁ་ཅིག ཡིག་ཆར་ཡུལ་འཆར་བ་དང༌། སྣང་ཡུལ་
དེ་རིག་པའི་དོན་ཡིན་པའི་ཕྱིར། ཞེས་གསུངས་པ་མི་འཐད་པར་ཐལ། བློ་དེ་ལ་ཡུལ་དེ་སྣང་ན། བློ་དེས་ཡུལ་དེ་
རིག་པས་མ་ཁྱབ་པའི་ཕྱིར་ཏེ། བློ་དེས་ཡུལ་དེ་རིག་ན། བློ་དེས་ཡུལ་དེ་རྟོགས་པས་ཁྱབ་པའི་ཕྱིར་ཏེ། ཟུར་རྒྱན་
་ ལས། ཆོས་དེ་ངེས་པའམ་རིག་པ་དེ། ཆོས་དེ་རྟོགས་པའི་མཚན་ཉིད། ཞེས་གསུངས་པའི་ཕྱིར་ཟེར། ཁ་ཅིག་
གིས། ཡིག་ཆར། རང་རིག་ཆོས་ཅན། རང་ཡུལ་གྱི་རྣམ་པ་ཤར་བར་ཐལ། རང་ཡུལ་སྣང་བའི་ཕྱིར་ན་མ་ཁྱབ་
ཅེས་གསུངས་པ་མི་འཐད་པར་ཐལ། དེ་ལ་རང་ཡུལ་གྱི་རྣམ་པ་ཤར་བའི་ཕྱིར་ཏེ། སྔོན་འཛིན་མིག་ཤེས་ཉམས་སུ་
མྱོང་བའི་རང་རིག་ལ་རང་ཡུལ་གྱི་རྣམ་པ་ཤར་བའི་ཕྱིར། མ་ཁྱབ་ན། སྔོན་འཛིན་མིག་ཤེས་ཉམས་སུ་མྱོང་པའི་
རང་རིག་ཆོས་ཅན། རང་ཡུལ་གྱི་རྣམ་པ་མ་ཤར་བར་ཐལ། ཡུལ་དང་ཡུལ་ཅན་གྱི་གཉིས་སྣང་ནུབ་པའི་བློ་ཡིན་
པའི་ཕྱིར། ཁྱབ་སྟེ། ཡིག་ཆ་ལས། དེ་གསུམ་ལ་འདོད་མི་ནུས་ཏེ། ཡུལ་གྱི་འདྲ་རྣམ་མ་ཤར་བའི་ཕྱིར། དེར་
ཐལ། ཡུལ་ཡུལ་ཅན་གྱི་གཉིས་སྣང་ནུབ་པའི་བློ་ཡིན་པའི་ཕྱིར། དེར་ཐལ། རང་རིག་ཡིན་པའི་ཕྱིར། ཞེས་
གསུངས་པའི་ཕྱིར། མ་ཁྱབ་མཚམས་ལ་རྟགས་གྲུབ་སྟེ། བློ་རིག་ཟུར་རྒྱན་ལས། སྔོན་འཛིན་ཚད་མ་ཉམས་མྱོང་
གི་རང་རིག་ཆོས་ཅན། སྔོན་པོའི་རྣམ་པ་ཤར་བར་ཐལ། སྔོན་འཛིན་ཚད་མའི་རྣམ་པ་ཤར་བའི་ཕྱིར་ན་མ་ཁྱབ།
དེ་ལ་དེའི་རྣམ་པ་ཤར་བར་ཐལ། སྔོན་འཛིན་ཚད་མ་དངོས་སུ་རྟོགས་པའི་བློ་ཡིན་པའི་ཕྱིར། ཁྱབ་སྟེ། བློ་དེ་ལ་
རྣམ་པ་ཤར་བའི་སྒོ་ནས་རྟོགས་པ་དེ། བློ་དེས་དངོས་སུ་རྟོགས་པའི་དོན་ཡིན་པའི་ཕྱིར། འདོད་ན། རང་རིག་
ཆོས་ཅན། ཁྱོད་རང་ཡུལ་གྱི་རྣམ་པར་སྐྱེས་པར་ཐལL |
 ། ཁྱོད་རང་ཡུལ་ཆོས་དེའི་རྣམ་པར་སྐྱེས་པའི་ཕྱིར། དེར་
ཐལ། རྣམ་པ་ཤར་བའི་དོན་དེ་ཡིན་པའི་ཕྱིར། ཞེས་གསུངས་པའི་ཕྱིར་དང་། གཞན་ཡང་། རང་རིག་ཆོས་
ཅན། ཁྱོད་ལ་རང་ཡུལ་གྱི་རྣམ་པ་ཤར་བར་ཐལ། དེར་མ་ཟད་ཡུལ་གྱི་འདྲ་རྣམ་ཡང་ཤར་བའི་ཕྱིར་ཏེ། ཡུལ་གྱི་

: 100 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
གཟུང་རྣམ་ཤར་བའི་ཕྱིར། ཁྱབ་སྟེ། ཡུལ་གྱི་འདྲ་རྣམ་ཡིན་ན། ཡུལ་གྱི་གཟུང་རྣམ་ཡིན་པས་ཁྱབ་པའི་ཕྱིར་ཏེ།
ཟུར་རྒྱན་ལས། གཞན་ཡང་། རང་རིག་ཆོས་ཅན། ཁྱོད་ཡུལ་གྱི་རྣམ་པ་ཤར་བའི་ཤེས་པ་མ་ཡིན་པར་ཐལ།
དེའི་འདྲ་རྣམ་མ་ཡིན་པའི་ཕྱིར། དེར་ཐལ། དེའི་གཟུང་རྣམ་མ་ཡིན་པའི་ཕྱིར། ཞེས་གསུངས་པའི་ཕྱིར། མ་
ཁྱབ་མཚམས་ལ་རྟགས་གྲུབ་སྟེ། སྡེ་བདུན་རྒྱན་ལས། དེས་ན། འཛིན་རྣམ་ལ་ཡང་གཟུང་རྣམ་གྱི་རྣམ་པ་ཤར་བ་
ཡིན་ལ། རྣམ་པ་ཤར་བའི་དོན་ཡང་རང་རྒྱུ་ལས་རྣམ་པའི་ངོ་བོར་སྐྱེས་པ་ཡིན་ནོ། ། ཞེས་བཤད་ཟིན་ཏོ། ། ཞེས་
གསུངས་པའི་ཕྱིར་དང་། ཡང་དེ་ཉིད་ལས ཁ་ཅིག རང་རིག་ལ་ཡུལ་གྱི་རྣམ་པ་མི་འཆར་བར་འདོད་པ་མི་
འཐད་དེ། ཞེས་གསུངས་པའི་ཕྱིར་ཟེར་བ་སོགས་ལ་དཔྱད་གཞི་ཆེ་ཞིང་། སངས་རྒྱས་འཕགས་པའི་རང་རིག་ལ་
ཡུལ་ཡུལ་ཅན་གྱི་གཉིས་སྣང་ཡོད་མེད་དཔྱད་རྒྱུ་མང་། ཁ་ཅིག་གིས། རང་རིག་ཆོས་ཅན། རང་ཡུལ་ཤར་བར་
ཐལ། རང་ཡུལ་སྣང་བའི་ཕྱིར། ཁྱབ་སྟེ། ཤེས་པ་དེ་ལ་ཡུལ་དེ་སྣང་ན། ཤེས་པ་དེ་ལ་ཡུལ་དེ་ཤར་བས་ཁྱབ་པའི་
ཕྱིར་ཏེ། ཊཱིཀ་ཆེན་ལས། ཤེས་པ་དེ་ལ་ཆོས་དེ་སྣང་ན། ཆོས་དེའི་རྣམ་པ་ཤར་དགོས། རྣམ་པ་ཤར་ན་དངོས་
རྟོགས་སུ་འགྱུར་བ་ཡིན་ལ། ཞེས་སོགས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། བློ་དེ་ལ་
ཆོས་དེ་སྣང་ན་རྣམ་པ་ཤར་བས་མ་ཁྱབ་པའི་ཕྱིར་ཏེ། ཐར་ལམ་གསལ་བྱེད་ལས། རྣམ་པ་ཤར་བ་ཞེས་པའང་།
བུམ་པའི་རྣམ་པ་ཤར་བ་ནི་བུམ་པའི་རྣམ་པ་ཡིན་པ་དང་། བློའི་རྣམ་པ་ཤར་བ་ནི། བློའི་རྣམ་པ་ཡིན་པའི་དོན་ཏེ།
དེའི་རྣམ་པ་སྣང་བ་ལ། དེའི་རྣམ་པ་ཤར་བའི་ངེས་པ་མེད་དོ། ཞེས་གསུངས་པའི་ཕྱིར་ཟེར། ཁ་ཅིག་དབུ་མ་
རྒྱན་རང་འགྲེལ་ལས། ཤེས་པ་ནི་གསལ་བ་ཡིན་ལ། གསལ་བ་ནི་གསལ་བར་མ་གྱུར་ཏེ། ཞེས་པའི་དོན་ནི།
གཞུང་འདིར་རང་རིག་འཐད་པར་བསྒྲུབ་པ་དང༌། དོན་རིག་མི་འཐད་པར་བསྒྲུབ་པ་གཉིས་ཀྱི་ནང་ནས་ཕྱི་མ་
འཆད་པའི་སྐབས་ཡིན་པས། དེ་ཡང་ཕྱི་དོན་རིག་བྱེད་ཀྱི་ཤེས་པ་ཡོད་ན། ཤེས་པ་དེ་དང་ཡུལ་གཉིས་བདག་ཉིད་
ཐ་དད་པ་ཡིན་དགོས་ལ། དེ་ལྟར་ན་ཤེས་པ་ནི། གསལ་བའི་རང་བཞིན་ཅན་དུ་འདོད་དགོས་ན། སྔོན་པོ་
འཛིན་པའི་ཤེས་པ་གསལ་བ་ནི་ཆོས་ཅན་གསལ་བ་མ་ཡིན་པར་ཐལ། ཡུལ་གང་ཡང་གསལ་བར་བྱེད་མི་ནུས་པའི་
ཕྱིར། དེར་ཐལ ཁྱོད་དང་རང་གི་ཡུལ་གཉིས་ལ་འབྲེལ་མེད་པའི་ཕྱིར། དཔེར་ན་ལྷས་སྦྱིན་གྱི་མིག་ཤེས་ཀྱི་ཡུལ་
དུ་གྱུར་བའི་སྔོན་པོ་དེ། མཆོད་སྦྱིན་གྱི་མིག་ཤེས་ལ་མངོན་དུ་མི་འགྱུར་བ་བཞིན་ཡིན་པའི་ཕྱིར་ཏེ། དབུ་མ་རྒྱན་
རང་འགྲེལ་ལས། མི་གཞན་གྱིས་མངོན་སུམ་དུ་འདོད་པའི་དོན་བཞིན་དུ་ཡུལ་ཡང་སྣང་བར་མི་འགྱུར་བ་ཞིག་ན།
ཞེས་གསུངས་པའི་ཕྱིར་ཟེར། དེའི་རྗེས་འབྲང་ཁ་ཅིག་གིས། བཤད་མ་ཐག་པ་ལྟར་འཐད་པའི་ཕྱིར་ཏེ། ལྷས་
སྦྱིན་དང་མཆོད་སྦྱིན་གཉིས་ཀྱིས་གཟུགས་གཅིག་ལ་ཐུན་མོང་དུ་ལྟ་བའི་ཚེ་གཅིག་ལ་སྣང་བ་གཅིག་ཤོས་ལ་མི་སྣང་
བའི་ཕྱིར། ཚད་མ་རིགས་རྒྱན་ལས། ལྷས་སྦྱིན་དང་མཆོད་སྦྱིན་གཉིས་ཀྱིས་བྱད་གཟུགས་གཅིག་ལ་ཐུན་མོང་དུ་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 101 •
དམིགས་པའི་ཚེ་ན། བྱད་གཟུགས་སྣང་བའི་མཆོད་སྦྱིན་གྱི་མིག་ཤེས་ཆོས་ཅན། བྱད་གཟུགས་སྣང་བའི་ལྷས་སྦྱིན་
གྱི་མིག་ཤེས་དམིགས་བྱེད་ཀྱི་བདག་ཉིད་དུ་སྐྱེས་པར་ཐལ། ལྷས་སྦྱིན་གྱི་མིག་ཤེས་ལ་སྣང་བའི་བྱད་གཟུགས་
དམིགས་པའི་ཕྱིར་ཏེ། དེའི་ཚེ་ལྷས་སྦྱིན་དང་མཆོད་སྦྱིན་གྱི་མིག་ཤེས་གཉིས་ཀས་བྱད་གཟུགས་གཅིག་ལ་ཐུན་མོང་
དུ་དམིགས་པའི་ཕྱིར་ཞེ་ན། ཕྱི་མ་མ་ཁྱབ་སྟེ། ལྷས་སྦྱིན་དང་མཆོད་སྦྱིན་གཉིས་ཀྱི་ཟླ་བ་གཉིས་སྣང་གི་དབང་ཤེས་
ལ་ཟླ་གཉིས་སྣང་བར་མཚུངས་ཀྱང་། གཅིག་ལ་སྣང་བ་གཅིག་ཤོས་ལ་མི་སྣང་བ་བཞིན་ནོ། ། ཞེས་གསུངས་པའི་
ཕྱིར་ཟེར། ལ་ལས། ལྷས་སྦྱིན་ལ་སྣང་བའི་སྔོན་པོ་དེ་མཆོད་སྦྱིན་ལ་མི་སྣང་བར་བཤད་པ་མི་འཐད་པར་ཐལ།
དེ་གཉིས་ཀྱི་གཅིག་ལ་སྣང་བ་གཅིག་ཤོས་ལའང་སྣང་བའི་ཕྱིར་ཏེ། སྡེ་བདུན་རྒྱན་ལས། ཅི་སྟེ་སྔོན་འཛིན་མིག་
ཤེས་དང་། དེ་ལ་སྣང་བའི་སྔོན་པོ་གཉིས་གཅིག་དངོས་སུ་དམིགས་པའི་བློས་གཅིག་དངོས་སུ་དམིགས་པར་འདོད་
པ་ཡིན་གྱི། སྔོན་པོ་ཙམ་དང་ནི་མ་ཡིན་ནོ་ཞེ་ན། འོ་ན་ལྷས་སྦྱིན་དང་མཆོད་སྦྱིན་གྱི་མིག་ཤེས་གཉིས་ཀྱིས་ཡུལ་
སྔོན་པོ་གཅིག་ལ་ཐུན་མོང་དུ་དངོས་སུ་དམིགས་པའི་ཚེ་ན། དེ་ལྟ་བུའི་ལྷས་སྦྱིན་གྱི་མིག་ཤེས་ཆོས་ཅན། ཁྱོད་ཀྱིས་
མཆོད་སྦྱིན་གྱི་མིག་ཤེས་དེ་དངོས་སུ་དམིགས་པར་ཐལ། མཆོད་སྦྱིན་གྱི་མིག་ཤེས་ལ་སྣང་བའི་སྔོན་པོ་དེ་དངོས་སུ་
དམིགས་པའི་ཕྱིར་རོ། ། ལན་མེད་དོ། ། ཞེས་གསུང་པའི་ཕྱིར་དང་། སྐབས་ལྔ་བའི་མཐའ་དཔྱོད་དུའང་སྡེ་
བདུན་རྒྱན་ལྟར་འཐད་པར་གསུངས་པའི་ཕྱིར། དེས་ན་དབུ་མ་རྒྱན་རང་འགྲེལ་གྱི་ལུང་དེ་གང་ཟག་དེ་གཉིས་ཀྱི་
གཅིག་གིས་གཟུགས་གང་ཡང་རུང་བ་ཞིག་མཐོང་དུས་གཅིག་ཤོས་ཀྱིས་དེ་མི་མཐོང་བའི་དབང་དུ་བྱས་ཀྱི། དེ་
གཉིས་ཀྱི་གཅིག་ལ་སྣང་བའི་ཐུན་མོང་བའི་སྣང་ཆའི་གཟུགས་དེ་ཅིག་ཤོས་ལ་མི་སྣང་བར་གསུངས་པ་མ་ཡིན་པའི་
ཕྱིར་ཟེར། ཁ་ཅིག་གིས། ཡིག་ཆར། བློ་དེའི་བྱེད་པ་ལ་བརྟེན་ནས་ཆོས་དེ་ལ་ངེས་པ་འདྲེན་ནུས་པ། བློ་དེས་
ཆོས་དེ་རྟོགས་པའི་མཚན་ཉིད་ཡིན་ཏེ། ཞེས་གསུངས་པ་མི་འཐད་པར་ཐལ། མཚོན་ཉིད་དེ་ཡིན་ན། མཚོན་བྱ་
དེ་ཡིན་པས་མ་ཁྱབ། བློ་དེས་ཆོས་དེ་རྟོགས་ན་མཚན་ཉིད་དེ་ཡིན་པས་ཀྱང་མ་ཁྱབ་པའི་ཕྱིར། མ་གྲུབ་ན། ཐེག་
ཆེན་མཐོང་ལམ་སྡུག་བསྔལ་ཆོས་བཟོད་ཆོས་ཅན། རང་གི་གཞལ་བྱའི་བདག་ཉིད་མཐར་ཐུག་པ་རང་སྟེང་དུ་
གནས་པ་མེད་ན་རང་ཉིད་མི་འབྱུང་བའི་འབྲེལ་བ་རྟོགས་པར་ཐལ། དེ་འདྲའི་འབྲེལ་བ་ལ་ངེས་པ་འདྲེན་ནུས་
པའི་ཕྱིར་ཏེ། རང་ལས་ངེས་ཀྱི་ཚད་མ་ཡིན་པའི་ཕྱིར། ཁྱབ་སྟེ། དེ་དེའི་མཚན་ཉིད་ཡིན་པའི་ཕྱིར་ཏེ། ལེའུ་
གཉིས་པའི་མཐའ་དཔྱོད་ལས། རང་གི་གཞལ་བྱའི་བདག་ཉིད་མཐར་ཐུག་པ་ཡུལ་སྟེང་དུ་གནས་པ་མེད་པར་རང་
ཉིད་མི་འབྱུང་བ་ལ་ངེས་པ་རང་སྟོབས་ཀྱིས་འདྲེན་ནུས་པའི་གསར་དུ་མི་བསླུ་བའི་རིག་པ་དེ། རང་ལས་ངེས་ཀྱི་
ཚད་མའི་མཚན་ཉིད། ཞེས་གསུངས་པའི་ཕྱིར་དང་། གཞན་ཡང་། བྱས་རྟགས་ཀྱིས་སྒྲ་མི་རྟག་པར་བསྒྲུབ་པར་
བྱེད་པའི་ཚུལ་གསུམ་རྟོགས་པའི་ཚད་མ་དེས། སྒྲ་མི་རྟག་པར་མ་རྟོགས་ཀྱང་སྒྲ་མི་རྟག་པ་ལ་ངེས་པ་འདྲེན་ནུས་

• 102 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
- - - - -པ་-
པའི་ཕྱིར། རྣམ་འགྲེལ་ལས། སྒྲ་ནི་བྱས་ཡིན་འདི་འདྲ་ཀུན། ། མི་རྟག་ཅེས་ནི་བརྗོད་པས་ཀྱང་། ། དོན་གྱིས་དེ་
ནི་འཇིག་བློར་གྱུར། ། ཞེས་གསུངས་པའི་ཕྱིར་དང་། དེའི་ཐད་ཀྱི་ཐར་ལམ་གསལ་བྱེད་ལས་ཀྱང་། དེས་ན་ངེས་
པར་ཡན་ལག་གཉིས་ལྡན་ཁས་ལེན་དགོས་ལ། ཁྱབ་པ་བརྗོད་པ་སྔོན་དུ་འགྲོ་བ་ཅན་གྱི་ངག་ཡན་ལག་གཉིས་དང་
ལྡན་པ་ལ། སྒྲ་མི་རྟག་པ་སྒྲུབ་ངག་དེས་དངོས་སུ་བརྗོད་པ་ལ་དགོས་ནུས་མེད་པར་ཐལ། དེ་དངོས་སུ་བརྗོད་པ་
མེད་ཀྱང་སྒྲ་ནི་བྱས་པ་ཡིན་ལ། གང་བྱས་པ་འདི་འདྲ་ཀུན་མི་རྟག་ཅེས་ནི་བརྗོད་པས་ཀྱང་དོན་གྱི་ཤུགས་ལས་སྒྲ་དེ་
ནི་འཇིག་པར་རྟོགས་པའི་བློ་སྐྱེས་པར་འགྱུར་བའི་ཕྱིར། ཞེས་དང་། རྩ་ཤེས་རྣམ་བཤད་ལས་ཀྱང་། འདི་དཔེར་
བརྗོད་ན་སྒྲ་མི་རྟག་པར་སྒྲུབ་པའི་ཚུལ་གསུམ་ངེས་པའི་ཚད་མ་སྐྱེས་པ་ན་བར་དུ་ཚད་མ་གཞན་བརྒྱུད་པ་ལ་མི་ལྟོས་
པར་དེའི་མཐུ་ལ་བརྟེན་ནས་སྒྲ་རྟག་འཛིན་གྱི་སྒྲོ་འདོགས་དང་འཛིན་སྟངས་དངོས་སུ་འགལ་བའི་བློ་སྐྱེད་ནུས་ཀྱང་
སྒྲ་མི་རྟག་པ་ཚད་མ་སྔ་མའི་ཤུགས་ལ་གྲུབ་པ་དང་། སྒྲ་རྟག་འཛིན་གྱི་སྒྲོ་འདོགས་ཚད་མ་སྔ་མས་བཅད་པ་མིན་པ་
བཞིན་ནོ། ། དེས་ན། རྣམ་འགྲེལ་ལས། སྒྲ་ནི་བྱས་ཡིན་འདི་འདྲ་ཀུན། ། མི་རྟག་ཅེས་ནི་བརྗོད་པས་ཀྱང། །
དོན་གྱིས་དེ་ནི་འཇིག་བློར་འགྱུར། ། ཞེས་དོན་གྱིས་ཏེ་ཤུགས་གྱིས་ཞེས་བཤད་ཀྱང་ཤུགས་རྟོགས་མིན་པ་དང་
འདྲའོ། ། ཞེས་གསུངས་པའི་ཕྱིར་དང་། གཞན་ཡང་། ཡིག་ཆའི་གསུངས་ཚུལ་གྲུབ་མཐའ་གོང་འོག་གང་དང་
མི་མཐུན་ཏེ། མདོ་སྡེ་བས། བདག་མེད་རྟོགས་པའི་རྟོག་པའི་བྱེད་པ་ལ་བརྟེན་ནས་གང་ཟག་གི་བདག་གིས་
དབེན་པའི་མི་རྟག་པ་དང་འདུ་བྱེད་ལ་ངེས་པ་འདྲེན་ནུས་པར་འདོད་པ་དང་། སེམས་ཙམ་པས་ཀྱང་། གཟུང་
འཛིན་གཉིས་མེད་རྟོགས་པའི་བར་ཆད་མེད་ལམ་གྱིས་གཟུང་འཛིན་རྫས་གཅིག་ལ་ངེས་པ་འདྲེན་ནུས་པར་འདོད་
པ་དང་། དབུ་མ་བས་ཀྱང་། སྟོང་ཉིད་རྟོགས་པའི་བློས་ཐ་སྙད་ཕྲ་མོ་ལ་ངེས་པ་འདྲེན་ཐུབ་པར་འདོད་པ་གཞུང་
ཆེན་པོ་རྣམས་ཀྱི་དགོངས་པ་ཡིན་པའི་ཕྱིར་རོ། གཞན་ཡང་། ཡིག་ཆར་བློ་དེས་ཆོས་དེ་ངེས་པ་ན་རང་གི་བཟློག་
ཟླའི་སྒྲོ་འདོགས་གཅོད་པའི་ཕྱིར། ཞེས་གསུངས་པའང་མི་འཐད་པར་ཐལ། ཡིག་ཆ་ལས། བློ་དེས་ཡུལ་དེ་
རྟོགས་ན། དེ་ལ་སྒྲོ་འདོགས་གཅོད་པའམ་བཅད་པས་ཁྱབ་ཟེར་ན། བཅད་ཤེས་གཉིས་ཆོས་ཅན། རང་གི་
གཞལ་བྱ་ལ་སྒྲོ་འདོགས་གཅོད་པར་ཐལ་ལོ། ། དེ་རྟོགས་པའི་ཕྱིར། རྟགས་སླ། འདོད་ན། ཡུལ་དེ་ལ་སྒྲོ་
འདོགས་ཁྱོད་ཀྱིས་མི་གཅོད་པར་ཐལ། ཚད་མ་སྔ་མས་བཅད་ཟིན་པའི་ཕྱིར། གཞན་ཡང་། ཡིད་དཔྱོད་ཆོས་
ཅན། དེར་ཐལ། རང་གི་རྟོགས་བྱ་རྟོགས་པའི་ཕྱིར། ཞེས་གསུངས་པའི་ཕྱིར་དང་། གོང་གི་རྟགས་གཉིས་པ་
དེར་ཐལ། ཚད་མ་ཡིན་ན། ངེས་པ་འདྲེན་ནུས་པས་མ་ཁྱབ་པའི་ཕྱིར། སྡེ་བདུན་རྒྱན་ལས། སྤྱིར་ཚད་མ་ལ་
ངེས་པ་འདྲེན་པས་ཁྱབ་པ་གོང་དུ་བཀག་ཟིན་པས་ཕྱིར་དང་། ཞེས་གསུངས་པའི་ཕྱིར་ཟེར། ཡང་ལ་ལས། ཕྱི་
མ་མི་འཐད་དེ། ཚད་མ་རིགས་རྒྱན་ལས། ཚད་མ་ཡིན་ན་ངེས་ཤེས་འདྲེན་དགོས་པ་གང་ཞིག ཚུར་མཐོང་གི་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 103 •
མངོན་སུམ་སྐད་ཅིག་མ་གཅིག་གིས་ངེས་ཤེས་འདྲེན་མི་ནུས་པའི་ཕྱིར། ཞེས་གསུངས་པའི་ཕྱིར་ཟེར་ན། དཔྱད་
གཞི་ཆེ། ཡིག་ཆར་དངོས་རྟོགས་ཤུགས་རྟོགས་ཀྱི་དོན་སྡེ་བདུན་རྒྱན་ལྟར་གསུངས་པ་ལ། ཁ་ཅིག་གིས། གྲུབ་
མཐའ་གོང་མའི་ལུགས་ལའང་དེ་ལྟར་འགྱུར་དགོས་པ་ལས། དེ་མི་འཐད་པར་ཐལ། སངས་རྒྱས་ཀྱི་ཡེ་ཤེས་ལ་
སངས་རྒྱས་ཀྱི་ཡེ་ཤེས་མི་སྣང་ཡང་རྟོགས་པའི་ཕྱིར་ཏེ། སྤྱོད་འཇུག་དར་ཊཱིཀ་ལས། ཁ་ཅིག་དབུ་མ་འཇུག་པའི་
རྣམ་བཤད་ཀྱི་དོན་ཞིབ་ཏུ་མ་རྟོགས་པར་སངས་རྒྱས་ཀྱི་ཡེ་ཤེས་དེ་ཉིད་ལ་རང་ཉིད་སྣང་བར་འདོད་པ་ནི་རིགས་པ་
དང་འགལ་ཏེ། སྣང་ཚུལ་གཉིས་ལས་མ་འདས་པས་ཐ་དད་དུ་སྣང་ན་སངས་རྒྱས་ཀྱི་ཡེ་ཤེས་སྣང་ཡུལ་ལ་འཁྲུལ་བ་
མི་སྲིད་པས་རང་ཉིད་རང་དང་ཐ་དད་དུ་ཁས་ལེན་དགོས་ལ། ཆུ་ལ་ཆུ་བཞག་གི་ཚུལ་དུ་སྣང་ན་དེ་ཉིད་དོན་དམ་
བདེན་པར་ཐལ་བ་ལྡོག་ཏུ་མེད་དོ། ། སངས་རྒྱས་ཀྱི་ཡེ་ཤེས་རང་ཉིད་ལས་ལྡོག་པ་ཐ་དད་པའི་རང་དང་གྲུབ་བདེ་
ངོ་བོ་གཅིག་པ་མཐའ་དག་སྣང་ནས་རྟོགས་ལ། ཤུགས་རྟོགས་ཀྱི་ཐ་སྙད་འདོགས་སམ་མི་འདོགས་ཀྱང་རུང་རང་
ཉིད་ལ་རང་ཉིད་མི་སྣང་ཡང་རྟོགས་པའོ། ། ཞེས་གསུངས་པའི་ཕྱིར་དང་། སྐབས་འདིར་ཡང་ཚད་མ་ཡིན་ན།
ཁྱོད་ཀྱི་དངོས་གཞལ་དང་ཤུགས་གཞལ་གཉིས་ཡོད་པས་ཁྱབ་པའི་ཕྱིར་ཏེ། རྣམ་ངེས་ཊིཀ་ཆེན་ལས། ཚད་མར་
སོང་ཡང་རང་གིས་གང་བཟུང་ཀུན་ལ་ཚད་མར་འགྱུར་བ་མ་ཡིན་གྱི་རྟོགས་བྱའི་དོན་ཞེན་ཡུལ་ལ་ཚད་མ་ཡིན་ལ།
དེ་ལ་ཡང་རྣམ་པ་ཤར་ན་རྟོགས་པའི་དངོས་སུ་རྟོགས་པ་དང༌། རྣམ་པ་མ་ཤར་བཞིན་དུ་རྟོགས་པའི་ཤུགས་ལ་
རྟོགས་པ་གཉིས་ཚད་མ་ཀུན་ལ་ཡོད་ལ། ཞེས་གསུངས་པའི་ཕྱིར་ཟེར། འགའ་ཞིག་གིས། འདི་མི་འཐད་པར་
ཐལ། སངས་རྒྱས་ཀྱི་ཡེ་ཤེས་ལ་རང་ཉིད་ཀྱི་རྣམ་པ་མ་ཤར་ཡང་། རང་ཉིད་སྣང་བ་དང་དངོས་སུ་རྟོགས་པ་
གཉིས་ཀ་ཡིན་པའི་ཕྱིར་ཏེ། སྟོང་ཐུན་ལས། སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་ཤུགས་ལ་རྟོགས་པ་
རིགས་པ་མ་ཡིན་ཏེ། ཅི་སངས་རྒྱས་ཀྱི་ཡེ་ཤེས་དེ་སངས་རྒྱས་ཀྱི་ཡེ་ཤེས་ཀྱི་ཡུལ་ཡིན་ཀྱང་དངོས་སུ་སྣང་ན་མི་རུང་
བའི་རྒྱུ་མཚན་ཅི་ཡོད། དངོས་སུ་སྣང་ན་སངས་རྒྱས་ཀྱི་ཡེ་ཤེས་དང་སངས་རྒྱས་ཀྱི་ཡེ་ཤེས་རིག་བྱ་རིག་བྱེད་དུ་
འགྱུར་དགོས་ཤིང་། དེ་ལྟར་ན་བྱ་བྱེད་གཅིག་ཏུ་འགྱུར་རོ་ཞེ་ན། ཤུགས་ལ་རིག་པ་ཡང་རྣམ་པ་ཐམས་ཅད་དུ་
མཚུངས་ཏེ། གཞན་དུ་ན་ཤུགས་ལ་རིག་པས་རིག་པའི་གོ་མི་ཆོད་པར་ཐལ་བའི་ཕྱིར་རོ། གལ་ཏེ་རང་གིས་རང་
ཉིད་དངོས་སུ་རིག་ན་རང་ལ་རང་གི་རྣམ་པ་འཆར་དགོས་ལ། དེ་ལྟར་ན་རང་ཉིད་རང་དང་འདྲ་བར་ཐལ་བའི་
སྐྱོན་འབྱུང་ངོ་ཞེ་ན། རང་གིས་རང་ཉིད་དངོས་སུ་རིག་ན་རྣམ་པ་མ་ཤར་བར་རིག་དགོས་སོ་ཞེས་ཁོ་བོས་བཟློག་ལ་
སྨྲ་ཡིས་གནོད་བྱེད་སྟོན་ཤིག ཅེས་གསུངས་པའི་ཕྱིར་ཟེར། ལ་ལས། བཤད་ཚུལ་སྔ་མ་གཉིས་ལྟར་ཁས་ལེན་མི་
རིགས་པར་ཐལ། སངས་རྒྱས་ཀྱི་ཡེ་ཤེས་ལ་སངས་རྒྱས་ཀྱི་ཡེ་ཤེས་སྣང་བ་ཡང་ཡིན། རྣམ་པ་ཤར་བ་ཡང་ཡིན།
དེ་ལ་ཤུགས་རྟོགས་མེད་པ་ཡང་ཡིན་པའི་ཕྱིར། འཇུག་པའི་རྣམ་བཤད་ལས། སངས་རྒྱས་ཀྱི་མངོན་སུམ་ལ་

· 104 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
ཤུགས་རྟོགས་མི་རུང་བས་སྣང་ནས་མཁྱེན་དགོས་སོ། ། ཞེས་དང་། དེ་ཡང་རྣམ་པ་མ་ཤར་བར་མཁྱེན་པ་འདིའི་
ལུགས་མ་ཡིན་པ་ནི་རིགས་པ་དྲུག་ཅུ་པའི་འགྲེལ་བ་ལས་གསལ་བར་བཤད་དོ། ཞེས་གསུངས་པའི་ཕྱིར་ཟེར་བ་
དང་། ཡིག་ཆར། སྤྱིར་ཚད་མའི་དངོས་རྟོགས་ཤུགས་རྟོགས་དང་། མངོན་རྗེས་ཀྱི་དངོས་རྟོགས་ཤུགས་རྟོགས་
གསུངས་པ་སོགས་ལ་དཔྱད་རྒྱུ་ཡོད། ཁ་ཅིག་གིས། ཡིག་ཆར་སྣང་ལ་མ་ངེས་པའི་བློའི་མཚན་གཞི་བཤད་སྐབས།
རྣམ་འགྲེལ་ལས། རྣམ་ཤེས་དོན་གཞན་ཞུགས་པ་ཡིས། ། ནུས་མེད་དོན་གཞན་མི་འཛིན་ཕྱིར། ། ཞེས་དང་།
ཅིག་ཅར་རིགས་མི་མཐུན་སྐྱེ་ཡང་། ། ཞེས་སོགས་དྲངས་པ་དང་། འོག་ཏུའང་། དང་པོ་སྣང་ལ་མ་ངེས་པའི་
དབང་མངོན་གྱི་མཚན་གཞི་ནི། མིག་གིས་གཟུགས་ཡིད་འོང་མཐོང་བ་ལ་ལྷག་པར་ཆགས་པའི་གནས་སྐབས་ཀྱི་རྣ་
བས་སྒྲ་ཆེན་པོ་ཐོས་པའི་སྒྲ་འཛིན་དབང་མངོན་ལྟ་བུ། ཞེས་སོགས་གསུངས་པ་མི་འཐད་པར་ཐལ། དེ་འདྲའི་སྒྲ་
འཛིན་དབང་མངོན་མེད་པའི་ཕྱིར་ཏེ། ལུང་དང་པོའི་སྐབས་སུ་དེ་མེད་པར་བསྟན་གྱི་སྣང་ལ་མ་ངེས་པར་མ་
བསྟན་པའི་ཕྱིར་ཏེ། སྡེ་བདུན་རྒྱན་ལས། ཡིད་གཟུགས་མཛེས་ལ་ལྷག་པར་ཆགས་པའི་ཚེ་སྒྲ་ཐོས་པའི་ཉན་ཤེས་
སྐྱེས་པར་མ་ངེས་ན། དེ་མངོན་སུམ་ཡིན་པར་ཡང་གང་གིས་བསྒྲུབ། སྐྱེས་པར་ངེས་ན་སྒྲ་ཐོས་པར་ངེས་ནས་སྒྲ་མ་
ངེས་པ་ག་ལ་སྲིད། རྣམ་ཤེས་དོན་གཞན་ཞུགས་པ་ཡིས། ། ནུས་མེད་དོན་གཞན་མི་འཛིན་ཕྱིར། ། ཞེས་
གསུངས་པས་ནི། དེའི་ཚེ་ཡིད་གཟུགས་མཛེས་པ་ལ་ལྷག་པར་ཆགས་པས་གེགས་བྱས་ནས་སྒྲ་ཉེ་བར་ཡོད་ཀྱང་དེ་
འཛིན་པའི་ཉན་ཤེས་མ་སྐྱེས་པར་བསྟན་པ་ཡིན་གྱི། ཉན་ཤེས་སྐྱེས་ཀྱང་སྒྲ་མ་ངེས་པར་བསྟན་པ་མ་ཡིན་ནོ། །
ཞེས་གསུངས་པའི་ཕྱིར། ལུང་གཉིས་པའི་སྐབས་སུ་ཡང་དེ་མེད་པར་བསྟན་པ་ཡིན་གྱི་དེ་སྣང་ལ་མ་ངེས་པར་མ་
བསྟན་པའི་ཕྱིར་ཏེ། ཐར་ལམ་གསལ་བྱེད་ལས། ཀུན་གཞིའི་རྣམ་པར་ཤེས་པ་ཁས་ལེན་པ་དག་ལྟར་ན་ཡང་།
དུས་གཅིག་ཆར་དེ་ལས་རྣམ་ཤེས་རིགས་མི་མཐུན་དུ་མ་སྐྱེས་ཡང་། ཡིད་གཟུགས་མཛེས་ལ་ལྷག་པར་ཆགས་བའི་
སྐབས་འགར་ཀུན་གཞི་ལས་འཇུག་ཤེས་གཞན་འབྱུང་བ་མ་ཡིན་ཏེ། དེའི་ཚེ་ཡིད་གཟུགས་ལ་གཏོད་པའི་ཤིན་ཏུ་
གསལ་བའི་སེམས་གཅིག་གིས་འཇུག་ཤེས་གཞན་བསྐྱེད་པའི་ནུས་པ་ཉམས་པར་བྱས་པའི་ཕྱིར། ཞེས་དང་། ཡང་
དེ་ཉིད་ལས། ཤེས་པ་དུ་མ་གཅིག་ཆར་སྐྱེས་ན་རེས་འགའ་ཡུལ་ལྔ་ཀ་ཉེ་བར་ཡོད་ཀྱང་ཡུལ་རེ་རེ་ཁོ་ན་འཛིན་པར་
མཐོང་བ་དང་འགལ་ལོ་ཞེ་ན། སྐབས་ལ་ལར་ཡིད་གཟུགས་མཛེས་ལ་ཀུན་ཏུ་ཆགས་པའི་སེམས་ཅན་གྱིས་དོན་སྒྲ་
ཉེ་བར་ཡོད་པ་ལའང་སྒྲ་འཛིན་མེད་པར་གཟུགས་འབའ་ཞིག་འཛིན་པ་གང་དེ་ཆོས་ཅན། ཤེས་པ་དུ་མ་གཅིག་
ཆར་མི་སྐྱེས་པའི་རྒྱུ་མཚན་གྱིས་སྒྲ་འཛིན་མ་སྐྱེས་པ་མིན་ཏེ། ཡིད་གཟུགས་མཛེས་ལ་ལྷག་པར་ཆགས་པས་གཞན་
སྒྲ་འཛིན་བསྐྱེད་པའི་དེ་མ་ཐག་རྐྱེན་གྱི་ནུས་པ་ཉམས་ནས་དེ་མ་སྐྱེས་པ་ཡིན་པའི་ཕྱིར། ཞེས་དང་། ཊཱིཀ་ཆེན་
ལས་ཀྱང་། ཀུན་གཞིའི་རྣམ་པར་ཤེས་པ་ཉིད་འཇུག་པའི་རྣམ་པར་ཤེས་པ་རྣམས་ཀྱི་ཉེར་ལེན་དུ་ཁས་ལེན་ན།

• 105 •
བློ་རིག་གི་སྤྱི་དོན་མདོར་བསྡུས་དོགས་དཔྱོད། 
རྣམ་ཤེས་དེ་ལས་དུས་གཅིག་ཅར་འཇུག་ཤེས་རིགས་མི་མཐུན་དུ་མ་སྐྱེས་ཡང་གཟུགས་མཛེས་ལ་ལྷག་པར་ཆགས་
པའི་སྐབས་འགར། གཟུགས་མཛེས་པ་ལ་ཆགས་པའི་ཤིན་ཏུ་གསལ་བའི་སེམས་གཅིག་གིས་དེའི་ཚེ་ཀུན་གཞིའི་
རྣམ་ཤེས་ཀྱིས་སྒྲ་འཛིན་སོགས་བསྐྱེད་པའི་ནུས་པ་ཉམས་པར་བྱས་པའི་ཕྱིར། དེའི་ཚེ་ཀུན་གཞི་ལས་འཇུག་ཤེས་
གཞན་འབྱུང་བ་མིན་ནོ་ཞེས་ཁས་ལེན་པར་རིགས་ཀྱི། ཞེས་སོགས་དང་། རྣམ་འགྲེལ་ལེའུ་གཉིས་པའི་མཐའ་
དཔྱོད་ལས་ཀྱང་། ཡིད་གཟུགས་མཛེས་པ་ལ་ལྷག་པར་ཆགས་པའི་སྐྱེས་བུའི་རྒྱུད་ལ་སྒྲ་འཛིན་དབང་བོའི་མངོན་
སུམ་མེད་པར་ཐལ། དེའི་རྒྱུད་ལ་མངོན་སུམ་དེའི་དེ་མ་ཐག་རྐྱེན་མེད་པའི་ཕྱིར་ཏེ། རྩ་བར། ཆགས་པས་གཞན་
སྐྱེས་ནུས་ཉམས་ཕྱིར། ། ཞེས་གསུངས་པའི་ཕྱིར། དེས་ན། ཁ་ཅིག་ཡོད་ཁུལ་བྱས་པ་ཡང་འདིས་ཁེགས་སོ་ཞེས་
དང་། ཡང་དེ་ཉིད་ལས། དེ་ལ་ཁོ་ན་རེ། དེ་མི་འཐད་པར་ཐལ། རྩ་བར། གཅིག་ཆར་རིགས་མི་མཐུན་སྐྱེས་
ཡང་། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། གར་གྱི་དུས་ལྟ་བུ་ཕྱོགས་གཅིག་ལ་ཡིད་མ་ཞུགས་པའི་དུས་སུ་
དབང་ཤེས་རིགས་མི་མཐུན་པ་དུས་གཅིག་ཆར་སྐྱེས་པར་བཤད་པ་ཙམ་ཡིན་པའི་ཕྱིར། ཞེས་གསུངས་པའི་ཕྱིར་
ཟེར་བ་རྣམས་ལ་དཔྱད་གཞི་ཤིན་ཏུ་ཆེ། ཡང་ཁ་ཅིག གཅིག་ཆར་རིགས་མི་མཐུན་སྐྱེས་ཡང་། ། ཞེས་སོགས་ཀྱི་
དོན་ནི། སོ་སྐྱེ་གཅིག་གི་རྒྱུད་ལ་དབང་ཤེས་རིགས་མི་མཐུན་པ་ལྔ་གཅིག་ཆར་དུ་མངོན་དུ་གྱུར་བའི་ཚེ། དབང་
ཤེས་ནུས་པ་ཤིན་ཏུ་ཆེ་བའམ་གསལ་བ་ཞིག་གིས་དབང་ཤེས་གཞན་གྱིས་ཡུལ་འཇལ་བའི་ནུས་པ་བཅོམ་པ་དེའི་ཕྱིར་
ན་དབང་ཤེས་ལྔ་ཀའི་མཇུག་ཐོགས་སུ་ངེས་ཤེས་གཅིག་ལས་མི་སྐྱེ་ལ། དེ་ཡང་ཀུན་གཞི་འདོད་པའི་དབང་དུ་བྱས་
ནས། རིགས་མི་མཐུན་གྱི་ཡིད་ཀྱི་རྣམ་ཤེས་དུ་མ་གཅིག་ཆར་དུ་མངོན་དུ་གྱུར་བ་ཡོད་ཀྱང་། འདིར་ཀུན་གཞི་མི་
འདོད་པས་རིགས་མི་མཐུན་པའི་ཡིད་ཀྱི་རྣམ་ཤེས་དུ་མ་གཅིག་ཆར་མངོན་དུ་གྱུར་བ་མེད་ཅེས་པའི་དོན་ཡིན་ཏེ།
གྲུབ་མཐའ་ཆེན་མོ་ལས། སྡེ་བདུན་ན་ཚིག་དེ་ལས་མེད་ཅིང་། དེ་ཡང་མཐའ་བཀག་ནས་གཅིག་ཆར་སེམས་དུ་མ་
འཇུག་པ་ནི། ཀུན་གཞིའི་ཚུལ་ལ་རུང་གི་གཞན་མཐོང་བ་མེད་ཅེས་པའི་དོན་ཡིན་པའི་ཕྱིར། ཞེས་གསུངས་པའི་
ཕྱིར་ཟེར་ཞིང་། ཁོ་བོས་བཤད་པ་འདི་ནི། གུང་ཐང་འཇམ་པའི་དབྱངས་ཀྱིས་མཛད་པའི་ཀུན་གཞིའི་མཐའ་
དཔྱོད་དང་བསྟུན་ནས་བཀོད་པ་ཡིན་པས་འཁྲུལ་བའི་དྲི་མ་ཀུན་མཁྱེན་ཡེ་ཤེས་ཀྱིས་བཙལ་ཡང་རྙེད་པའི་གནས་
མེད་དོ་ཞེས་ཟེར། ལ་ལས་འདི་མི་འཐད་པར་ཐལ། ཀུན་གཞི་མི་འདོད་པ་ལྟར་ནའང་རིགས་མི་མཐུན་པའི་ཡིད་
ཀྱི་རྣམ་ཤེས་དུ་མ་གཅིག་ཆར་དུ་མངོན་དུ་གྱུར་བ་ཡོད་པའི་ཕྱིར་ཏེ། དངོས་གཞིའི་སྙོམས་འཇུག་དང་། འདོད་
ཉོན་གཉིས་གཅིག་ཆར་མངོན་དུ་གྱུར་བ་ཡོད་པའི་ཕྱིར། ཁྱབ་སྟེ། དངོས་གཞིའི་སྙོམས་འཇུག་གི་ངོ་བོར་གྱུར་
བའི་སེམས་དང་། འདོད་ཉོན་གྱི་ངོ་བོར་གྱུར་བའི་སེམས་གཉིས་རིགས་མི་མཐུན་པའི་ཡིད་ཀྱི་རྣམ་ཤེས་ཡིན་པའི་
ཕྱིར་ཏེ། དབང་ཤེས་ལ་ཉོན་མོངས་ཡོད་པའི་དབང་དུ་བྱས་ནའང་། ཞི་རགས་རྣམ་ཅན་གྱི་དངོས་གཞི་སྙོམས་

• 106 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
འཇུག་གིས། བདག་འཛིན་མངོན་གྱུར་པ་ཙམ་ཡང་ཉམས་སྨད་པར་མི་ཐུབ་པས། བདག་འཛིན་དང། དེ་
གཉིས་མངོན་གྱུར་དུ་ཡོད་ལ། དབང་ཤེས་ལ་བདག་འཛིན་མེད་པའི་ཕྱིར་ཏེ། གསེར་ཕྲེང་ལས། ལམ་སྔ་མས་ནི་
ས་དེ་དག་ཏུ་ཉོན་མོངས་མངོན་གྱུར་བ་ཡང་ཐམས་ཅད་ལྟ་ཞོག ས་དེ་དག་ལ་སྲེད་པའི་སྒོ་ནས་མཆོག་ཏུ་ལྟ་བ་ཙམ་
ཞིག་ཉམས་སྨོད་པར་བྱེད་ཀྱི་སྲེད་པ་མངོན་གྱུར་པ་ཐམས་ཅད་འགོག་པར་མི་ནུས་ཏེ། བདག་དང་བདག་གི་བར་
ཆགས་པ་ནི་ལམ་དེ་དང་རྒྱུད་གཅིག་ལ་དུས་གཅིག་ཏུ་མངོན་གྱུར་དུ་འཇུག་པ་དང་། དེས་དེའི་རྒྱུ་བདག་དང་
བདག་གིར་འཛིན་པ་ལ་མི་གནོད་པའི་ཕྱིར་རོ། ། ཞེས་གསུངས་པའི་ཕྱིར་རོ། ། འདི་ཡང་ཀུན་གཞི་ཁས་ལེན་པའི་
དབང་དུ་བྱས་པ་ཡིན་ཞེ་ན། མི་འཐད་པར་ཐལ། ཀུན་གཞི་ཁས་ལེན་པའི་དབང་དུ་བྱས་ན། བདག་མེད་རྟོགས་
པའི་ཤེས་རབ་དང་། བདག་འཛིན་གཉིས་ཅིག་ཆར་མངོན་དུ་གྱུར་པ་ཡོད་ལ། སྐབས་འདིར་དེ་མེད་པར་
གསུངས་པའི་ཕྱིར་དང་། དགེ་འདུན་ཉི་ཤུའི་ཡིག་ཆ་རྣམས་སུ་ཡང་། ཐོད་རྒལ་བའི་ཕྱིར་འོང་དང་ཕྱིར་མི་འོང་
གིས་མཐོང་ལམ་གྱི་སྔ་རོལ་དུ་འདོད་ཉོན་དྲུག་པ་དང་དགུ་བ་རགས་པ་ལ་ཆགས་པ་དང་བྲལ་བར་ཞིབ་ཆ་བྱས་
པའང་། གསེར་ཕྲེང་གི་ལུང་འདི་ལ་བརྟེན་པ་ཡིན་པའི་ཕྱིར་རོ། ། ཞེས་ཟེར་བ་རྣམས་ལ་ཞིབ་ཏུ་དཔྱད་དགོས་
སོ། ། རྟོགས་གཉིས་གཅིག་ཆར་མཐོང་བ་མེད། ། ཅེས་པའི་སྐབས་སུ། ཁ་ཅིག་གིས། འཛིན་སྟངས་མི་མཐུན་
པའི་རྟོག་པ་གཉིས་གཅིག་ཆར་སྐྱེས་པ་ཡོད་པའི་ཕྱིར་ཏེ། རྒྱུའི་ཆོས་རྗེས་དཔག་གི་འབྲས་རྟགས་ཡང་དག་ལ་
བརྟེན་ནས། ཁ་ནང་བུ་རམ་གོང་བུའི་སྟེང་དུ་བུ་རོ་སྔ་མས་བུར་གཟུགས་ཕྱི་མ་བསྐྱེད་པའི་ནུས་པ་ཡོད་པར་རྟོགས་
པའི་རྗེས་དཔག་དང་། བུར་གཟུགས་རྟོགས་པའི་རྗེས་དཔག་གཉིས་དུས་མཉམ་དུ་སྐྱེས་པའི་ཕྱིར་ཏེ། ཐར་ལམ་
གསལ་བྱེད་ལས། རྗེས་དཔག་རྣམ་པ་མི་འདྲ་བ་གཉིས་སྐྱེས་ན་རྟགས་མི་འདྲ་བ་གཉིས་འགོད་དགོས་པ་མ་ཡིན་
པར་ཐལ། སྔར་བཤད་པ་དེ་ལྟར་རྒྱུ་ཆོས་རྗེས་དཔག་གི་འབྲས་རྟགས་གཅིག་པོ་དེ་ལས་རང་དུས་ན་འདས་པའི་བུ་
རམ་གྱི་རོ་སྔ་མས་གཟུགས་བསྐྱེད་པའི་ནུས་པ་དང་། རང་དང་དུས་གཅིག་པའི་བུ་རམ་གྱི་གཟུགས་རྣམས་རྟོགས་
པའི་ཚད་མ་སྐྱེས་པའི་ཕྱིར། ཞེས་སོགས་གསུངས་པའི་ཕྱིར་ཟེར་བ་ལ་ཞིབ་ཆ་དགོས། ཁ་ཅིག་གིས། སྒྲ་བྱུང་ཚད་
མ་ཡིད་དཔྱོད་ཡིན་པའི་ཕྱིར་ཏེ། ཡིག་ཆར། དང་པོ་ཡིད་དཔྱོད་ཀྱི་རྣམ་བཞག་བཤད་པ་ལ། སློབ་དཔོན་ཕྱོགས་
གླང་གི་ཚད་མ་མདོའི་སྒྲ་བྱུང་འགོག་པའི་ལེའུ་ལས། ནས། དེ་ཡི་མཚན་ཉིད་བྲལ་ཕྱིར་རོ། ། ཞེས་པའི་གཞུང་
འདི་བྱུང་། ཞེས་གསུངས་པའི་ཕྱིར་ཟེར། ལ་ལས། འདི་མི་འཐད་པར་ཐལ། སྒྲ་བྱུང་ཚད་མ་ཚད་མ་ཡིན་པའི་
ཕྱིར་ཏེ། དེ་རྗེས་དཔག་ཚད་མ་ཡིན་པའི་ཕྱིར་ཏེ། ཚད་མ་མདོ་ལས། སྒྲ་ལས་བྱུང་བ་རྗེས་དཔག་ལས། ། ཚད་
མ་གཞན་མིན་ཞེས་དང་། དེའི་ཐད་ཀྱི་དར་ཊཱིཀ་ལས། སྒྲ་བྱུང་གི་ཚད་མ་རྗེས་དཔག་ཏུ་འདུས་ཤིང་སེལ་བས་
འཇུག་པ། མདོར་བསྟན་པ་དང་། ཞེས་དང་། བརྗོད་འདོད་དཔོག་པ་ལ་བསམ་པ་ཡིན་ནོ། ། གནས་སྐབས་ལྔ་

• 107 •
བློ་རིག་གི་སྤྱི་དོན་མདོར་བསྡུས་དོགས་དཔྱོད།
བྲལ་གྱི་ངག་གི་སྒྲ་ལས་བྱུང་བ་གནས་སྐབས་ལྔ་བྲལ་གྱི་ངག་སྨྲ་བ་བོའི་རྒྱུད་ལ་བརྗོད་འདོད་ཡོད་པར་རྟོགས་པའི་
ཚད་མ་ཕུང་སུམ་པ་མིན་པར་ཐལ། རྗེས་དཔག་ལས་ཚད་མ་གཞན་མ་ཡིན་ཞིང་། དེའི་ནང་དུ་འདུས་པའི་ཕྱིར་རོ།
ཞེས་གསུངས་པའི་ཕྱིར། གཞན་ཡང་། དེ་ལྟར་འཐད་པར་ཐལ། གྲངས་ཅན་པས། སྒྲ་བྱུང་ཚད་མ་ཕུང་སུམ་
པར་འདོད་པ་བཀག་པ་ཡིན་གྱི། དེ་ཚད་མ་ཡིན་པ་མ་བཀག་པའི་ཕྱིར་ཏེ། ཚད་ཆེན་ལས་ཀྱང་། སྒྲ་ལས་བྱུང་བ་
གང་ཡིན་པ། ཞེས་སོགས་ཀྱིས། དེའི་འདོད་པ་བཀོད་པ་ཙམ་ཡིན་གྱི། རང་ལུགས་ལ་དེ་ཚད་མ་ཡིན་པ་མ་
བཀག་པའི་ཕྱིར་ཏེ། ཊཱིཀ་ཆེན་ལས། གྲངས་ཅན་པ་ན་རེ། མངོན་རྗེས་དང་། སྒྲ་ལས་བྱུང་བ་དང་། ཚད་མ་
གསུམ་ཁོ་ནའོ། ། ཞེས་ཟེར་རོ། ། སྒྲ་ལས་བྱུང་བ་ནི་སྒྲ་ལ་བརྟེན་ནས་ལྐོག་ཏུ་གྱུར་བའི་དོན་འཛིན་པའི་ཤེས་པ་སྟེ།
དབྱེ་ན་སྐྱེས་བུས་མ་བྱས་པའི་སྒྲས་བསྐྱེད་པ་དང་། ཡིད་ཆེས་པའི་སྐྱེས་བུའི་ཚིག་གིས་བསྐྱེད་པའོ། ། འདི་དག་
ལྐོག་ཏུ་གྱུར་བའི་ཡུལ་ཅན་ཡིན་པས་མངོན་སུམ་མ་ཡིན་ལ། ཚུལ་གསུམ་པའི་རྟགས་ལ་མ་བརྟེན་པས་རྗེས་དཔག་
ཀྱང་མ་ཡིན་ནོ། ། ཞེས་ཟེར་རོ། ། འདོད་པ་དེ་ནི། ། སློབ་དཔོན་ཞི་བ་འཚོས། ། གཞན་གྱི་སྒྲ་ལས་བྱུང་བ་
ཡི། ། ཤེས་པའི་དོན་རྟོགས་སྒྲ་ལས་བྱུང་། ། ཡང་ན་ཡིད་ཆེས་ཚིག་ཡིན་ཟེར། ། འདི་ནི་ལྐོག་ཏུ་གྱུར་པ་ཡི། །
ཡུལ་ཅན་ཕྱིར་ན་མངོན་སུམ་མིན། ། རྗེས་དཔག་ཏུ་ཡང་མི་འཐད་དེ། ། དེ་ཡི་མཚན་ཉིད་བྲལ་ཕྱིར་རོ། ། ཞེས་
པ་ལ་སོགས་པ་རྒྱ་ཆེར་གསུངས་སོ། ། ཞེས་གསུངས་པའི་ཕྱིར། འདི་ལ་ཁ་ཅིག་གིས། གྲངས་ཅན་པ་སོགས་ཀྱིས་
ཁས་ལེན་པའི་སྒྲ་བྱུང་ཚད་མ། སློབ་དཔོན་ཕྱོགས་གླང་གིས་གཞལ་ཚེ། ཡིད་དཔྱོད་ཀྱི་ཚོད་ཙམ་ལས་མ་འདས་པ་
ཡིག་ཆའི་དགོངས་པ་ཡིན་ཟེར། འོ་ན། རང་ལུགས་ལ་སྒྲ་བྱུང་ཚད་མ་ཕུང་སུམ་པ་དགག་ཚེ། ཕྱོགས་སྔའི་དེ་
དགག་གམ། རང་ལུགས་ཀྱི་སྒྲ་བྱུང་ཚད་མ་ཕུང་སུམ་པ་དགག དང་པོ་ལྟར་ན་དེ་ཚད་མར་གྱུར་དགོས། གཉིས་
པ་ལྟར་ན་ཕྱོགས་སྔའི་འདོད་པ་འགོག་པ་མ་ཡིན་པར་ཐལ་ལོ། ། གཞན་ཡང་། ཕྱོགས་སྔ་མའི་སྒྲ་བྱུང་ཚད་མ་རྗེས་
དཔག་ཏུ་འདུ་བར་གསུངས་ཀྱི། རང་ལུགས་ཀྱི་སྒྲ་བྱུང་ཚད་མ་རྗེས་དཔག་ཏུ་མ་འདུས་པའི་ཕྱིར་ཏེ། སྒྲ་བྱུང་ཚད་
མ་ལ་མངོན་སུམ་ཚད་མ་ཡང་ཡོད་པའི་ཕྱིར་ཏེ། མདོ་སྡེ་བའི་ལུགས་ལ། རྣ་ཤེས་ཚད་མ་ཡིན་ན། སྒྲ་ལས་བྱུང་
བས་ཁྱབ་ལ། སེམས་ཙམ་པའི་ལུགས་ལ། སྔོན་འཛིན་མིག་ཤེས་ཀྱི་སྔ་རོལ་ཏུ་གྲུབ་པའི་སྔོན་པོ་ཡོད་པར་ཡིག་ཆར་
གསུངས་པས། སྒྲ་འཛིན་རྣ་ཤེས་ཀྱི་སྔ་རོལ་ཏུ་གྲུབ་པའི་སྒྲ་ཡོད་དགོས་ལ། དེ་ལྟར་ན་སྒྲ་ལས་བྱུང་བའི་མངོན་སུམ་
ཚད་མ་ཡོད་དགོས་སོ་ཟེར་བ་སོགས་ལ་དཔྱད་གཞི་ཆེ། འཁྲུལ་དང་ཀུན་རྫོབ་ཤེས་པ་དང་། ། ཞེས་སོགས་ཀྱི་དོན་
ནི། ཊཱིཀ་ཆེན་ལས། འདི་ལྟར་སྨིག་རྒྱུ་ཆུར་འཛིན་པའི་རྟོག་པ་ལྟ་བུ་འཁྲུལ་བའི་ཤེས་པ་དང་། བུམ་པ་སོགས་
ཡན་ལག་ཅན་ལ་རྟོག་པ་ལྟ་བུ་ཀུན་རྫོབ་པའི་ཤེས་པ་དང་། རྟགས་འཛིན་གྱི་སེམས་རྗེས་དཔག་དང་། རྟགས་ཅན་
གྱི་བློ་རྗེས་སུ་དཔག་ལས་བྱུང་བ་དང་། འདས་པའི་དོན་དྲན་པའི་ཤེས་པ་དང་། མ་འོངས་པའི་དོན་མངོན་པར་

• 108 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
-- - - - ས་་་་་་
འདོད་པའི་ཤེས་པའོ། ། རྟོག་པ་མེད་པ་ནི། རབ་རིབ་སོགས་ཀྱི་བདག་རྐྱེན་དབང་བོ་བསླད་པ་ལས་བྱུང་བ་ཟླ་བ་
གཉིས་གཉིས་སྣང་གི་དབང་ཤེས་ལྟ་བུའོ། ། ཞེས་སོ། ། རྣམ་འགྲེལ་དུ། མངོན་སུམ་ལྟར་སྣང་རྣམ་པ་བཞི། །
ཞེས་པའི་དོན་ནི། ཊཱིཀ་ཆེན་ལས། འདིར་རྟོག་པ་དེ་དག་གི་རིགས་སོ་སོར་ཤེས་པར་བྱ་བའི་ཕྱིར། རིགས་གཅིག་
པ་རྣམ་གྲངས་འཛིན་རེ་རེར་བགྲང་པའི་སྒོ་ནས་གྲངས་གསུམ་དུ་བསྡུས་ཏེ་བསྟན་པའི་མངོན་སུམ་ལྟར་སྣང་གི་དབྱེ་
བ་རྣམས་བཞི་སྟེ། བརྡ་རྟེན་ཅན་དང་དོན་གཞན་ལ་སྒྲོ་འདོགས་པ་དང་། ལྐོག་ཏུ་གྱུར་བའི་དོན་ཅན་ཞེས་བྱ་བ་
རྟོག་པའི་ཤེས་པ་རྣམ་པ་གསུམ་དང་། བདག་རྐྱེན་དབང་བོ་གློ་བུར་གྱི་འཁྲུལ་རྒྱུས་བསླད་པ་ལས་བྱུང་བའི་རྟོག་པ་
མེད་པའི་ཤེས་པ་གཅིག་ཡིན་ནོ། ། ཞེས་སོ། ། ཐར་ལམ་གསལ་བྱེད་དང་། རིགས་རྒྱན་སོགས་ཀྱང་འདྲ།
འདིར་བློ་རིག་ཟུར་མཆན་པ་དང་། ལྡེ་མིག་པ་གཉིས་ན་རེ། དེ་ལྟར་བསྟན་པའི་དགོས་པ་ནི། རིག་པ་ཅན་པས་
དབང་ཤེས་རྟོག་པར་ཁས་བླངས་པ་ལ་རྗེས་དཔག་སོགས་བཞི་དབང་ཤེས་རྟོག་མེད་དུ་བསྒྲུབ་པའི་མཐུན་དཔེར་
རིགས་གཅིག་པའི་རྒྱུ་མཚན་གྱིས་གཅིག་ཏུ་དྲངས་ལ། འཁྲུལ་བའི་ཤེས་པ་དང་། ཀུན་རྫོབ་པའི་ཤེས་པ་གཉིས་
དབང་ཤེས་རྟོག་མེད་དུ་བསྒྲུབ་པའི་རྩོད་གཞིར་རིགས་གཅིག་ན་ཡང་སོ་སོར་སྨོས་པའི་དགོས་པ་ནི། རིག་པ་ཅན་
པས་སྨིག་རྒྱུ་ཆུར་འཛིན་གྱི་རྟོག་པ་ལྟ་བུ་དབང་ཤེས་སུ་འདོད་ཀྱང་མངོན་སུམ་དུ་མི་འདོད་པ་དང་། ལྟོ་ལྡིར་བ་ལ་
བུམ་པའོ་སྙམ་དུ་འཛིན་པའི་རྟོག་པ་ལྟ་བུ་མངོན་སུམ་དང་། དབང་ཤེས་གཉིས་ཀར་འདོད་པའི་རྒྱུ་མཚན་གྱིས་
ཡིན་པའི་ཕྱིར་ཏེ། རྣམ་འགྲེལ་ལས། དབང་སྐྱེས་མིན་པར་སྒྲུབ་དོན་དུ། ། གཉིས་བཤད་འཁྲུལ་བ་མཐོང་ཕྱིར་
རོ། ། རྗེས་དཔག་སོགས་གྲུབ་བརྗོད་པ་ནི། ། སྔ་མ་གཉིས་ཉིད་བསྒྲུབ་ཕྱིར་རོ། ། ཞེས་གསུངས་པའི་ཕྱིར་ཟེར།
ལ་ལ་ན་རེ། དེ་ཤིན་ཏུ་མི་འཐད་པར་ཐལ། ཁྱེད་གཉིས་ཀྱི་བཤད་ཚུལ་དེ་རྗེ་ཡབ་སྲས་ཀྱི་ཚད་མའི་སྐོར་གྱི་གཞུང་
གང་དང་ཡང་མི་མཐུན། ལུང་དྲངས་པ་ཤེས་བྱེད་དུ་མི་འགྲོ། རིགས་པས་ཀྱང་བསྒྲུབ་མི་ཐུབ་པའི་ཕྱིར། དང་པོ་
གྲུབ་སྟེ། བརྡ་རྟེན་ཅན་དང་། དོན་གཞན་ལ་སྒྲོ་འདོགས་པ་གཉིས་ནི་རང་ཉིད་དབང་ཤེས་མིན་པར་བསྒྲུབ་པའི་
རྩོད་གཞི་དང་། རྗེས་དཔག་སོགས་བཞི་དེའི་མཐུན་དཔེ་ཡིན་པ་རྗེ་ཡབ་སྲས་ཀྱི་དགོངས་པ་ཡིན་པའི་ཕྱིར་ཏེ། དེ་
ལྟར་དུ་ཊཱིཀ་ཆེན་ལས། འདིར་རིགས་གཅིག་པ་རྣམ་གྲངས་འཛིན་རེ་རེར་བགྲང་པའི་ཚུལ་ཡང་། བརྡ་རྟེན་ཅན་
ནི་རིགས་པ་ཅན་དང་གཞན་དག་ཀྱང་དབང་ཤེས་སུ་འདོད་པས་དེའི་ངོ་བོར་དབང་ཤེས་མ་ཡིན་པར་བསྒྲུབ་པའི་
ཕྱིར། ཚད་མ་མདོར། མངོན་སུམ་ལྟར་སྣང་གི་དབྱེ་བར་བསྟན་པ་ཡིན་པས་འདིར་ཡང་དབྱེ་བའི་གྲངས་འཛིན་
གཅིག་ཏུ་བྱས་ལ། དོན་གཞན་ལ་སྒྲོ་འདོགས་པ་ནི་རིག་པ་ཅན་ཁོ་ནས་དབང་ཤེས་སུ་འདོད་པས། དེའི་ངོར་
དབང་ཤེས་མིན་པར་བསྒྲུབ་པའི་ཕྱིར། མདོར་མངོན་སུམ་ལྟར་སྣང་གི་དབྱེ་བར་བསྟན་པ་ཡིན་པས། འདིར་ཡང་
དབྱེ་བའི་གྲངས་འཛིན་གཅིག་དུ་བྱས་ལ། རྗེས་དཔག་སོགས་བཞི་ནི། སྔ་མ་གཉིས་དབང་ཤེས་མ་ཡིན་པར་སྒྲུབ་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 109 •
པའི་རྟགས་ཀྱི་མཐུན་དཔེར་གཟུང་བའི་ཕྱིར་དུ་ཚད་མ་མདོར། མངོན་སུམ་ལྟར་སྣང་གི་དབྱེ་བར་བསྟན་པ་ཡིན་
པར་རིགས་གཅིག་པས་འདིར་ལྐོག་ཏུ་གྱུར་པའི་དོན་ཅན་ཞེས་པར་བསྡུས་ནས་དབྱེ་བའི་གྲངས་འཛིན་གཅིག་ཏུ་
བྱས་པའོ། ། ཞེས་གསུངས་པའི་ཕྱིར་དང་། ཐར་ལམ་གསལ་བྱེད་དང་། ཊཱིཀྐ་དང་། རིགས་རྒྱན་ལས་ཀྱང་དེ་
ལྟར་དུ་གསུངས་པའི་ཕྱིར་རོ། ། གཉིས་པ་གྲུབ་སྟེ། ལུང་དེའི་ཐད་ཀྱི་ཊཱིཀ་ཆེན་ལས། དགོས་པ་གཞན་ཡང་ཡོད་
དེ། ། འདི་ལྟར་དབབ་བོ་ལས་སྐྱེས་པའི་ཤེས་པ་མིན་པར་སྒྲུབ་པའི་དོན་དུ་བརྡ་རྟེན་ཅན་དང་དོན་གཞན་ལ་སྒྲོ་
འདོགས་པ་གཉིས་བཤད་དེ། དེ་ལྟར་བསྒྲུབ་དགོས་པའི་རྒྱུ་མཚན་རིགས་པ་ཅན་པ་ལ་སོགས་པ་དག དེ་གཉིས་
དབང་ཤེས་སུ་འཁྲུལ་བར་མཐོང་བའི་ཕྱིར་རོ། ། རྗེས་དཔག་སོགས་བཞི་རྒོལ་བ་དེ་དག་གིས་དབང་ཤེས་མིན་པར་
གྲུབ་ཟིན་ཀྱང་མངོན་སུམ་ལྟར་སྣང་གི་དབྱེ་བར་བརྗོད་པ་ནི་སྔ་མ་གཉིས་ཉིད་དབང་ཤེས་མ་ཡིན་པར་སྒྲུབ་པའི་
རྟགས་ཀྱི་མཐུན་དཔེར་གཟུང་བར་བྱ་བའི་ཕྱིར་རོ། ། ཞེས་གསུངས་པའི་ཕྱིར་དང་། ཐར་ལམ་གསལ་བྱེད་ལས་
ཀྱང་དེ་ཇི་ལྟ་བ་བཞིན་དུ་གསུངས་པའི་ཕྱིར་རོ། ། གསུམ་པ་གྲུབ་སྟེ། རྗེས་དཔག་སོགས་བཞི་མཐུན་དཔེར་བྱས་
ནས། བརྡ་རྟེན་ཅན་དང་། དོན་གཞན་ལ་སྒྲོ་འདོགས་པ་གཉིས་རྟོག་མེད་དུ་སྒྲུབ་པའི་རིག་པ་ཡང་དག་མེད་པ་
ཕྱུགས་རྫིས་ཀྱང་ཤེས་པའི་ཕྱིར། སྨྲས་པ། སྙན་གྲགས་འདོད་པའི་འདུན་པའི་བློ་མིག་སྒྲིབ། ། གཞུང་དོན་ཞིབ་
ཏུ་དཔྱོད་པའི་ནུས་བྲལ་བཞིན། ། བྲག་ཆ་ལྟ་བུའི་བསྟན་བཅོས་རྩོམ་འདོད་དག། དཔྱོད་ལྡན་རྣམས་ཀྱིས་ཁྲེལ་
བས་གནས་མིན་ནམ། ། ཞེས་པ་བར་སྐབས་ཀྱི་ཚིགས་སུ་བཅད་པའོ། ། ཁ་ཅིག་བློ་གྲོས་ཆེན་པོས་མཐོང་ཉིད་ལས།
ཞེས་སོགས་ཀྱི་དངོས་བསྟན་གྱི་བློ་གྲོས་ཆེན་པོ་རྣལ་འབྱོར་མངོན་སུམ་ཡིན་པའི་ཕྱིར་ཏེ། བློ་རིག་མཐའ་དཔྱོད་ཀྱི་
བཤད་ཚུལ་དེའི་ཕྱིར་ཟེར། གཞན་དག་གིས། དེ་རྣལ་འབྱོར་མངོན་སུམ་ལ་བྱེད་པ་མི་འཐད་པར་ཐལ། དེ་ལ་
ཐེག་པ་གསུམ་པོ་གང་རུང་གི་འཕགས་པ་ཞིག་དགོས་པའི་ཕྱིར་ཏེ། ཐར་ལམ་གསལ་བྱེད་ལས། འཁྲུལ་རྒྱུ་དང་
བྲལ་བའི་བློ་གྲོས་ཆེན་པོ་རྣམས་ལ་མི་རྟག་པ་རྟགས་ཀྱིས་སྒྲུབ་མི་དགོས་ཏེ། དེ་འདྲའི་བློ་གྲོས་ཆེན་པོས་དངོས་པོ་
མཐོང་ཙམ་ཉིད་ལས་མི་རྟག་པ་སོགས་རྣམ་པ་ཐམས་ཅད་ངེས་པར་བྱེད་པའི་ཕྱིར། འདི་ནི་ཕྲ་བའི་མི་རྟག་པ་ཡིན་
གྱི་རགས་པའི་མི་རྟག་པ་ནི། ཐ་མལ་བ་གཞན་གྱིས་ཀྱང་མངོན་སུམ་དུ་རྟོགས་ནུས་པའི་ཕྱིར་རོ། ། སློབ་དཔོན་ལྷ་
དབང་བློས་བློ་གྲོས་ཆེན་པོ་འཕགས་པའི་གང་ཟག་ལ་བཞེད་པར་གསལ་ལོ། ། ཞེས་དང་། ཊཱིཀྐ་ལས་ཀྱང་། བློ་
གྲོས་ཆེན་པོ་འཕགས་པ་ཆོས་ཅན། ཁྱོད་ཀྱི་ངོར་སྒྲ་མི་རྟག་པར་སྒྲུབ་མི་དགོས་ཏེ། ཁྱོད་ཀྱིས་སྒྲ་མཐོང་བ་ཉིད་ལས་
མི་རྟག་པ་སོགས་རྣམ་པ་ཐམས་ཅད་དུ་ངེས་པར་བྱེད་པའི་ཕྱིར། ཞེས་དང༌། དེར་མ་ཟད་དེ་ལ་སངས་འཕགས་
ཀྱང་ཡོད་པའི་ཕྱིར་ཏེ། སྐབས་བརྒྱད་པའི་མཐའ་དཔྱོད་ལས། དེ་ལྟར་མ་རྟོགས་པ་ལ་རྟགས་སོགས་བརྗོད་དགོས་
ན། གང་ཟག་ཀུན་ལ་དགོས་སམ་ཞེ་ན། འཁྲུལ་ཟད་སངས་རྒྱས་བློ་གྲོས་ཆེན་པོ་དེ་ཡིས་དེ་དང་རྫས་གཅིག་ཀུན་

• 110 .
0 : བློ་རིག་གི་སྤྱི་དོན་མདོར་བསྡུས་དོགས་དཔྱོད།
གཅིག་ཆར་མངོན་སུམ་དུ་ངེས་པས་བརྗོད་མི་དགོས་པའི་ཕྱིར། ཞེས་འཆད་པར། རྣམ་འགྲེལ་ལས། བློ་གྲོས་
ཆེན་པོས་མཐོང་ཉིད་ལས། ། རྣམ་པ་ཐམས་ཅད་ངེས་པར་བྱེད། ། ཅེས་གསུངས་པའི་ཕྱིར། གཉིས་པ་གྲུབ་སྟེ།
དེ་ལྟར་མཐོང་བ་ལ་གེགས་བྱེད་ཡོད་ན་དེ་དག་རྫས་གཅིག་ཡིན་ཡང་གཅིག་མངོན་སུམ་དུ་མཐོང་ན་གཅིག་ཤོས་ཀྱང་
མངོན་སུམ་དུ་མཐོང་བས་ཁྱབ་པ་མེད་པའི་ཕྱིར་ཏེ། དཔེར་ན། མེས་དུ་བ་སྐྱེད་པ་ཡིན་ཡང་མེ་མཐོང་ནས་དེ་མ་
མཐོང་བ་བཞིན་ཡིན་པའི་ཕྱིར། ཞེས་གསུངས་པའི་ཕྱིར་ཟེར། གཞན་དག་གིས། དེ་མི་འཐད་པར་ཐལ།
སྐབས་དེའི་བློ་གྲོས་ཆེན་པོ་འཕགས་པའི་གང་ཟག་ལ་བྱེད་པ་མི་འཐད། དེར་གྱུར་བའི་སངས་རྒྱས་འཕགས་པ་
ཡོད་ཟེར་བ་དེ་ལས་ཀྱང་མི་འཐད་པའི་ཕྱིར། དང་པོ་དེར་ཐལ། ཊཱིཀ་ཆེན་ལས། གཞན་དག་བློ་གྲོས་ཆེན་པོ་
འཕགས་པ་ལ་བྱས་ནས་དེས་དངོས་པོ་གང་མངོན་སུམ་གྱིས་མཐོང་བ་དེའི་འབྲས་བུ་བསྐྱེད་བའི་ནུས་བ་རྣམ་པ་
ཐམས་ཅད་དུ་མངོན་སུམ་གྱི་སྟོབས་ཀྱིས་ངེས་པར་བྱེད་པས་ཁྱབ། ཅེས་འཆད་པ་ནི་འཁྲུལ་ཏེ། ལས་འབྲས་ཀྱི་
འབྲེལ་བ་ཕྲ་ཞིང་ཕྲ་བ་ཁ་ཅིག་ནི་ཉན་རང་འཕགས་པ་ཐམས་ཅད་ཀྱི་སྤྱོད་ཡུལ་མ་ཡིན་པས་ལས་མཐོང་ཡང་དེའི་
འབྲས་བུ་བསྐྱེད་པའི་ནུས་པ་ཐམས་ཅད་ངེས་པས་མ་ཁྱབ་པའི་ཕྱིར་རོ། ཁ་ཅིག བློ་གྲོས་ཆེན་པོ་དབང་བོ་ལས་
འདས་པའི་དོན་མཐོང་བ་ལ་འཆད་མོད། དྲང་སྲོང་མངོན་ཤེས་ཐོབ་པ་དག་ཀྱང་སྐྱེ་བ་སྔ་ཕྱི་མེད་པར་ལྟ་བ་གསུང་
རབ་ལས་མང་དུ་བཤད་པ་དག་མ་མཐོང་བར་ཟད་དོ། ། དེ་བས་ན་ཁོ་བོ་ནི་མངོན་ཤེས་ཀྱིས་དབང་བོ་ལས་འདས་
པའི་དོན་མཐོང་བ་ཁ་ཅིག་ལས། རིགས་སྟོབས་ཀྱིས་དངོས་པོའི་གནས་ལུགས་ལ་སྒྲོ་འདོགས་པ་གཅོད་པར་ནུས་
པའི་མཁས་པ་དག་བློ་གྲོས་ཆེ་བར་སྨྲའོ། ། ཞེས་གསུངས་པའི་ཕྱིར། གཉིས་པ་དེར་ཐལ། སངས་རྒྱས་འཕས་པ་
ལ་རྟགས་དང་རྗེས་དཔག་དགོས་མི་དགོས་ཀྱི་དོགས་པ་སུ་ལའང་མི་སྲིད་པའི་ཕྱིར་ཟེར། ཁ་ཅིག་གིས། འདུས་
བྱས་ཡིན་ན། ཁྱོད་མངོན་སུམ་དུ་རྟོགས་པའི་མངོན་སུམ་གྱིས་ཁྱོད་དང་གྲུབ་བདེ་རྫས་གཅིག་པ་ཐམས་ཅད་མཐོང་
བས་མ་ཁྱབ་པའི་ཕྱིར། ཡིག་ཆར། ཁ་ཅིག རང་ཡུལ་དུ་གྱུར་བའི་འདུས་བྱས་མངོན་སུམ་དུ་མཐོང་བའི་མངོན་
སུམ་ཡིན་ན། རང་ཡུལ་དེ་དང་གྲུབ་རྫས་གཅིག་པ་ཐམས་ཅད་མངོན་སུམ་དུ་མཐོང་བས་ཁྱབ་པར་ཐལ། བློ་གྲོས་
ཆེན་པོས་མཐོང་ཉིད་ལས། ། ཞེས་གསུངས་པའི་ཕྱིར་ན་མ་ཁྱབ། ཅེས་དང་། སྐབས་བརྒྱད་པའི་མཐའ་དཔྱོད་
ལས་ཀྱང་། དེ་ལྟར་མཐོང་བ་ལ་གེགས་བྱེད་ཡོད་ན་དེ་དག་རྫས་གཅིག་ཡིན་ཡང་གཅིག་མངོན་སུམ་དུ་མཐོབ་ན་
གཅིག་ཤོས་ཀྱང་མངོན་སུམ་དུ་མཐོང་བས་ཁྱབ་པ་མེད་པའི་ཕྱིར་ཏེ། ཞེས་དང་། ། ཊཱིཀ་ཆེན་ལས་ཀྱང་། ཁ་ཅིག་
སྒྲའི་མི་རྟག་པ་མངོན་སུམ་དུ་མཐོང་པར་ཐལ། སྒྲ་མངོན་སུམ་དུ་མཐོང་བ་གང་ཞིག དེ་གཉིས་གྲུབ་བདེ་རྫས་
གཅིག་ཡིན་པའི་ཕྱིར། ཞེས་ཟེར་བ་མི་འཐད་དེ། སྣང་བའི་ཁྱད་པར་དང་བྲལ་བའི་མུན་པའི་ནང་དུ། བུམ་པ་
ལ་ལག་པས་རེག་པའི་སྒོ་ནས་བུམ་པའི་རེག་བྱ་མངོན་སུམ་དུ་འཛིན་པའི་ལུས་ཤེས་ཆོས་ཅན། ཁྱོད་ཀྱིས་བུམ་པ་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 111 •
མངོན་སུམ་དུ་མཐོང་བར་ཐལ། བུམ་པའི་རེག་བྱ་མངོན་སུམ་དུ་མཐོང་བ་གང་ཞིག དེ་གཉིས་གྲུབ་བདེ་རྫས་
གཅིག་ཡིན་པའི་ཕྱིར། འདོད་ན། བུམ་གཟུགས་མངོན་སུམ་དུ་མཐོང་བར་ཐལ་ལོ། ། འདོད་ན། གཟུགས་
འཛིན་དབང་ཤེས་ཡིན་ན། མིག་ཤེས་ཡིན་པས་མ་ཁྱབ་པར་ཐལ་ལོ། ། དེ་གཉིས་གྲུབ་བདེ་རྫས་གཅིག་ཡིན་པར་
ཐལ། བུམ་པ་ཡིན་ན། འབྱུང་བའི་རྡུལ་འདུས་པའི་གོང་བུ་ཡིན་པས་ཁྱབ་པའི་ཕྱིར། རྣམ་རིག་པའི་ལུགས་ལ་ནི།
སྔོན་འཛིན་མིག་ཤེས་ཀྱི་འཛིན་རྣམ་ཆོས་ཅན། སྔོན་པོ་མངོན་སུམ་དུ་མཐོང་པར་ཐལ། སྔོན་འཛིན་མིག་ཤེས་
མངོན་སུམ་དུ་མཐོང་བ་གང་ཞིག དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར། རྟགས་མ་གྲུབ་ན། ལྷན་
གཅིག་དམིགས་ངེས་ཡིན་པ་ཉམས་སོ། ། འདོད་ན། གཞན་རིག་ཏུ་ཐལ་ལོ། ། དེ་བཞིན་དུ་ཨུཏྤ་ལའི་དྲི་དང་
ཨུཏྤ་ལ་ཡང་མཚུངས་སོ། ། ཞེས་གསུངས་པའི་ཕྱིར། ལ་ལས། དེ་མི་འཐད་པར་ཐལ། སྒྲ་འཛིན་རྣ་ཤེས་ཀྱིས།
སྒྲའི་མི་རྟག་པ་མངོན་སུམ་དུ་མཐོང་བའི་ཕྱིར། སྒྲ་དང་སྒྲའི་མི་རྟག་པ་གཉིས་གྲུབ་བདེ་དབྱེར་མེད་ཀྱི་རྫས་གཅིག་
ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས། དེས་ན་རང་འགྲེལ་ལས། ཆ་ཤས་མེད་པ་ལ་ཕྱོགས་གཅིག་མཐོང་བ་
མི་རུང་བའི་ཕྱིར་ཞེས་པ་ལྟར། རྫས་ཆ་སོ་སོར་དབྱེར་མེད་པའི་སྒྲའི་ཡོན་ཏན་ཀུན། སྒྲ་མངོན་སུམ་དུ་མཐོང་བ་ན་
མཐོང་བས་ཁྱབ་ཅེས་པ་ཡིན་ཞིང་། ཁྱད་པར་ཆ་ཤས་རྣམ་སྤངས་པ། ། ཞེས་གསུངས་པའི་དོན་དེ་ཡིན་ནོ། །
རྫས་ཆ་སོ་སོར་དབྱེར་མེད་པའི་དོན་ཡང་སྒྲའི་རྫས་གང་ཡིན་པ་དེ་ཉིད་སྒྲའི་མི་རྟག་པའི་རྫས་ཡིན་ལ། སྒྲའི་མི་རྟག་
པའི་རྫས་གང་ཡིན་པ་དེ་ཉིད་སྒྲའི་རྫས་ཀྱང་ཡིན་གྱི་སྒྲ་དང་སྒྲའི་མི་རྟག་པའི་རྫས་གཉིས་མངོན་སུམ་ལ་སོ་སོར་སྣང་
མི་སྲིད་ཅིང་མངོན་སུམ་སོ་སོ་ལ་རེ་རེར་སྣང་མི་སྲིད་པའོ། ། ཞེས་གསུངས་པའི་ཕྱིར། གོང་དུ་མ་གྲུབ་ན། ཊཱིཀ་
ཆེན་ལས། སྒྲའི་དོན་གྱི་རང་གི་ངོ་བོ་གཅིག་པོ་དེ་མངོན་སུམ་གྱིས་མཐོང་བ་ན། དེ་དག་རྫས་ཆ་སོ་སོར་དབྱེར་
མེད་པའི་སྒོ་ནས་དེའི་བདག་ཉིད་དུ་གྱུར་བའི་རྫས་ཀུན་མངོན་སུམ་གྱིས་མཐོང་བ་ཡིན་པས་ཁྱབ་པའི་ཕྱིར། ཞེས་
པའམ། ཡང་ན་སྒྲའི་བདག་ཉིད་སྒྲ་འཛིན་ཉན་ཤེས་ཀྱིས་མངོན་སུམ་དུ་མཐོང་བ་ཡིན་པའི་ཕྱིར། ཁྱབ་པ་ཡོད་དེ།
སྒྲ་དང་སྒྲའི་བྱས་མི་རྟག་སོགས་རྣམས་རྫས་ཆ་སོ་སོར་དབྱེར་མེད་པའི་གྲུབ་བདེ་དང་གཅིག་པའི་སྒོ་ནས་དོན་གྱི་
རང་གི་ངོ་བོ་གཅིག་ཡིན་པའི་ཕྱིར། གྲུབ་བདེ་ཞེས་པ་ནི་ཤཱཀྱ་བློས། གྲུབ་པ་ནི་ཆོས་མ་ཐོབ་པ་ལས་འབྲེལ་
བའོ། ། བདེ་བ་ནི་ཐོབ་པ་རྗེས་སུ་འཇུག་པའོ་ཞེས་བཤད་ལ། དེའི་དོན་ཡང་སྐྱེ་བ་དང་གནས་པ་དང་གཅིག་
དེས་ནི་འགག་པ་དང་གཅིག་པ་ཡང་ཤུགས་ལ་འཕེན་པས་གྲུབ་བདེ་གཅིག་ན་སྐྱེ་འགག་གནས་གསུམ་དང་
པའོ། ། 
གཅིག་པ་ཞིག་དགོས་པ་ཡིན་ནོ། ། ཞེས་གསུངས་པའི་ཕྱིར། གཞན་ཡང་། ཡིག་ཆའི་བཤད་ཚུལ་ལྟར་ཁས་ལེན་
མི་རིགས་པར་ཐལ། སྒྲ་འཛིན་མངོན་སུམ་ཡིན་ན། སྒྲ་དང་གྲུབ་བདེ་དབྱེར་མེད་མ་ཟད། སྒྲ་དང་གྲུབ་བདེ་རྫས་
གཅིག་པ་ཐམས་ཅད་མཐོང་བས་ཁྱབ་པའི་ཕྱིར། ཐར་ལམ་གསལ་བྱེད་ལས། སྒྲ་ལ་སྒྲ་འཛིན་མངོན་སུམ་གྱིས་མ་

• 112 . 
བློ་རིག་གི་སྤྱི་དོན་མདོར་བསྡུས་དོགས་དཔྱོད།
མཐོང་ཞིབ་མ་གཞལ་བའི་ཆ་གཞན་ཚད་མ་ཕྱི་མ་རྣམས་ཀྱིས་བརྟག་ཅིང་གཞལ་བར་བྱ་བའི་ཆ་གང་ཅི་ཞིག་ཡོད་དེ་
ཅུང་ཟད་ཀྱང་མེད་པར་ཐལ། སྒྲའི་ཐུན་མོང་མ་ཡིན་པའི་དོན་གྱི་རང་གི་ངོ་བོ་གཅིག་པོ་དེའི་བདག་ཉིད་མངོན་
སུམ་དུ་གྲུབ་པ་ཡིན་ཞིང་། དེའི་དྲངས་པའི་ངེས་ཤེས་ཀྱང་དེ་དང་འཇུག་ཚུལ་མཚུངས་པའི་ཕྱིར། ཞེས་དང་།
ཡང་དེ་ཉིད་ལས། སྒྲ་འཛིན་མངོན་སུམ་ཆོས་ཅན། སྒྲ་དང་གྲུབ་བདེ་རྫས་གཅིག་པའི་ཡོན་ཏན་མཐའ་དག་
མཐོང་བ་ཉིད་ཡིན་ཏེ། སྒྲ་ཡི་དངོས་པོ་གཟུང་དོན་དུ་བྱས་ནས་མཐོང་བ་ཡིས་སོ། ། ཞེས་གསུངས་པའི་ཕྱིར་ཟེར་
བ་རྣམས་ལ་དཔྱད་དགོས་ལ་ཁྱད་པར་ངག་དབང་བའི་བདེན་གཉིས་ལས། དངོས་ལས་མི་རྟག་གཞན་དུ་མེད། །
དེ་ཡང་དབང་བོ་ལས་སྔར་གྲུབ་ཅེས་པ་ལ་བརྟེན་ནས། འདུས་བྱས་ཡིན་ན་ཁྱོད་དང་ཁྱོད་མི་རྟག་པ་གཉིས་གྲུབ་
བདེ་དབྱེར་མེད་ཀྱི་རྫས་གཅིག་ཡིན་པས་ཁྱབ་ཅེས་པ་དང་། ཡུལ་དུས་རང་བཞིན་གང་ལ་ལྟོས་ཏེ་གྲུབ་བདེ་རྫས་
གཅིག་ཡིན་ན། གྲུབ་བདེ་དབྱེར་མེད་ཀྱི་རྫས་གཅིག་ཡིན་པས་ཁྱབ། གྲུབ་བདེ་དབྱེར་མེད་ཀྱི་རྫས་གཅིག་ཡིན་ན་
གཅིག་ཤོས་རྟོགས་པས་གཅིག་ཤོས་རྟོགས་མི་དགོས་པར་བཤད་པ་རྣམས་སྐབས་བརྒྱད་པའི་མཐའ་དཔྱོད་སྔར་
དྲངས་པ་རྣམས་དང་མཐུན་མིན་དཔྱད། ཡང་ཁ་ཅིག རྣམ་མཁྱེན་དང་རྣམ་མཁྱེན་མི་རྟག་པ་གཉིས་གྲུབ་བདེ་
དབྱེར་མེད་ཀྱི་རྫས་གཅིག་པ་མ་ཡིན་པའི་ཕྱིར་ཏེ། གྲུབ་བདེ་དབྱེར་མེད་ཀྱི་རྫས་གཅིག་ཡིན་ན། གཅིག་མངོན་
སུམ་དུ་རྟོགས་པས་གཅིག་ཤོས་ཀྱང་མངོན་སུམ་རྟོགས་པས་ཁྱབ་པ་གང་ཞིག 
རྣམ་མཁྱེན་མི་རྟག་པ་མངོན་སུམ་དུ་
རྟོགས་པའི་བྱང་འཕགས་ཀྱིས་རྣམ་མཁྱེན་མངོན་སུམ་དུ་མ་རྟོགས་པའི་ཕྱིར། དང་པོ་དེར་ཐལ། སྐབས་བརྒྱད་
པའི་མཐའ་དཔྱོད་ལས། ཡང་བློ་གྲོས་ཆེན་པོ་སོགས་ཀྱི་དོན་རང་དང་གྲུབ་བདེ་དབྱེར་མེད་ཀྱི་རྫས་གཅིག་ཡིན་ན།
རང་མངོན་སུམ་དུ་རྟོགས་པས་རང་དང་གྲུབ་བདེ་དབྱེར་མེད་ཀྱི་རྫས་གཅིག་རྣམས་རྟོགས་པས་ཁྱབ་པར་བཤད་པ་
ཡིན་ཏེ། ནས། གྲུབ་བདེ་རྫས་གཅིག་དང་། དེ་དབྱེར་མེད་ཀྱི་རྫས་གཅིག་གི་ཁྱད་པར་ཆེན་པོ་ཡོད་པས་ཤེས་
པར་གྱིས། ཞེས་གསུངས་པའི་ཕྱིར། གཉིས་པ་དེར་ཐལ། དེ་ཉིད་ལས། རྣམ་མཁྱེན་སངས་རྒྱས་ནང་ཕན་ཚུན་
ཁོ་ནའི་མངོན་སུམ་གྱི་སྤྱོད་ཡུལ་མ་ཡིན་པར་ཐལ། དེ་མངོན་སུམ་དུ་རྟོགས་པའི་བྱང་འཕགས་ཡོད་པའི་ཕྱིར་ཏེ།
དེ་མི་རྟག་པ་མངོན་སུམ་དུ་རྟོགས་པའི་བྱང་འཕགས་ཀྱི་རྒྱུད་ཀྱི་མཁྱེན་པ་ཡོད་པའི་ཕྱིར་ན་མ་ཁྱབ། ཅེས་སོགས་
གསུངས་པའི་ཕྱིར། ལ་ལས། སྐབས་བརྒྱད་པའི་མཐའ་དཔྱོད་ཀྱི་བཤད་ཚུལ་ལྟར་ཁས་ལེན་མི་རུང་བར་ཐལ།
དེ་ལྟར་འཐད་ན། སྒྲ་དང་སྒྲའི་བྱས་མི་རྟག་ཀྱང་གྲུབ་བདེ་དབྱེར་མེད་ཀྱི་རྫས་གཅིག་མ་ཡིན་པར་ཐལ། འདོད་
པའི་ཕྱིར། འདོད་ན། གྲུབ་བདེ་དབྱེར་མེད་ཀྱི་རྫས་གཅིག་མེད་པར་ཐལ་ལོ་ཟེར་བ་སོགས་ལ་དཔྱད་གཞི་ཆེ། ལ་
ལས། ཡིག་ཆར་ཚད་མ་ཡིན་ན། རང་ཡུལ་ཡོད་མེད་གང་རུང་དུ་ངེས་པས་ཁྱབ་པའི་ཕྱིར། རྣམ་འགྲེལ་ལས།
ཡོད་མེད་ངེས་པའི་འབྲས་ཅན་མིན། ། དེས་ན་ཚད་མ་ཉིད་མི་ལྡན། ། ཞེས་གསུངས་པའི་ཕྱིར་ན་མ་ཁྱབ་སྟེ།

བློ་རིག་གི་སྤྱི་དོན་མདོར་བསྡུས་དོགས་དཔྱོད། ། • 113 •
དབང་མངོན་གྱིས་ཡོད་པའི་མེད་པའོ་སྙམ་དུ་ངེས་རྟོག་མེད་པའི་དོན་ཡིན་པའི་ཕྱིར། ཞེས་གསུངས་པ་ལྟར་ཁས་
ལེན་མི་རིགས་པར་ཐལ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་པའི་གང་ཟག་གིས་མདུན་གྱི་གཞི་འདིར་
ཤ་ཟ་ཡོད་མེད་གང་དུའང་ངེས་མི་ནུས་པ་ལྟ་བུ་ལུང་དེའི་དོན་ཡིན་པའི་ཕྱིར་ཏེ། དེའི་ཐད་ཀྱི་ཐར་ལམ་གསལ་བྱེད་
ལས། དེས་ན། ཡུལ་དུས་རང་བཞིན་གྱིས་བསྐལ་བའི་དོན་དེ་རྣམས་གང་ཟག་དེའི་རྒྱུད་ཀྱི་ཚད་མས་མི་དམིགས་
ན། མེད་པས་མ་ཁྱབ་པར་ཐལ། ཡོད་ན་དེའི་རྒྱུད་ཀྱི་ཚད་མས་དམིགས་མི་དགོས་པའི་ཕྱིར། མི་སྣང་པ་མ་
དམིགས་པའི་གཏན་ཚིག་དེ་བསྐལ་དོན་ཡོད་པ་སྒྲུབ་པ་དང་། མེད་པ་སྒྲུབ་པ་གང་ལ་ཡང་། ཚད་མ་སྟེ་རྟགས་
ཡང་དག་ཉིད་དུ་མི་འགྱུར་ཏེ། བསྐལ་དོན་ཡོད་པ་དང་། མེད་པ་གང་ཡང་ངེས་པའི་འབྲས་ཅན་མིན་པའི་ཕྱིར།
ཞེས་གསུངས་པའི་ཕྱིར་དང་། ཊཱིཀ་ཆེན་དང་། ཊཱིཀྐ་ལས་ཀྱང་དེ་ལྟར་གསུངས་པའི་ཕྱིར་ཟེར། ཁ་ཅིག མངོན་
སུམ་དང་རྗེས་དཔག་སྐད་ཅིག་གཉིས་པ་ཕན་ཆད་བཅད་ཤེས་ཡིན་ཏེ། སྒྲ་མི་རྟག་པར་རྟོགས་པའི་རྗེས་དཔག་ལྟ་
བུ་སླར་ཡང་སྒྲ་མི་རྟག་པ་ལ་ཚད་མར་འགྱུར་བ་མི་སྲིད་པའི་ཕྱིར་ཏེ། ཚད་མའི་མདོ་ལས། ཡང་ཡང་ཤེས་པ་མ་
ཡིན་ཏེ། ། ཐུག་པ་མེད་འགྱུར་དྲན་སོགས་བཞིན། ། ཞེས་དང་། ཚད་མའི་མདོའི་དར་ཊཱིཀ་ལས། སྔར་ཁང་
ནང་དུ་མཐོང་བའི་མངོན་སུམ་གྱིས་ཙན་དན་གྱི་མེ་རྟོགས་ནས། ཕྱིས་ཕྱི་རོལ་ནས་དུ་བ་མཐོང་བ་ན་ཙམ་དན་གྱི་
མེའོ་སྙམ་པའི་ཤེས་པ་དེ་རྟགས་ལ་བརྟེན་པས་མངོན་སུམ་མ་ཡིན་ལ། རྟགས་ཆོས་ཀྱི་འབྲེལ་བ་མེད་པས་རྗེས་
དཔག་མིན་ཞིང་། རང་མཚན་རྟོགས་པའི་ཚད་མ་ཡིན་པས་ཕུང་སུམ་པ་ཡིན་ནོ་ཞེས་ན། རང་འདྲེན་བྱེད་ཀྱི་ཚད་
མ་སྔ་མས་རྟོགས་ཟིན་བྱེད་པ་མ་ཉམས་པའི་དོན་ལ་སྔར་གྱི་དེའོ་སྙམ་པའི་ཡུལ་དེ་ཡང་ཡང་ཤེས་པའང་ཆོས་ཅན།
ཚད་མ་ཕུང་སུམ་པ་མ་ཡིན་ཏེ། དེ་ལྟར་ན་ཤེས་པ་ཀུན་ཚད་མར་འགྱུར་བས་ཚད་མ་ཐུག་པ་མེད་པར་འགྱུར་བའི་
ཕྱིར་རོ། ། ཚད་མ་ལ་གཉིས་སུ་ངེས་པ་ནི་ཐུག་པ་ཡིན་ལ། དེ་མེད་པར་ཐལ་ལོ་ཞེས་པའོ། ། གྲངས་ཅན་གྱིས་དུ་
བའི་རྟགས་ལས་མེ་རྟོགས་ཟིན་མ་བརྗེད་པར་ཡང་ཡང་རྟོགས་པ་ཚད་མར་དགག་པའི་ཆེད་དུ། འགྲེལ་བར་ལན་
ཅིག་མིན་པར་ཞེས་སྨོས་སོ། ། དཔེར་ན་དྲན་པ་དང་། འདོད་པ་དང་། ཞེ་སྡང་སོགས་ཚད་མ་ཕུང་སུམ་པ་མིན་
པ་བཞིན་ནོ། ། སྔར་བཤད་པ་དེ་ཡང་སྔ་ཕྱི་མཚམས་སྦྱོར་བའི་དྲན་པ་ཡིན་ནོ། ། ཞེས་གསུངས་པའི་ཕྱིར་ཟེར་
ཞིང་། དེ་བཞིན་དུ་ཐར་ལམ་གསལ་བྱེད་དང་། རྣམ་ངེས་ཊིཀ་ཆེན་རིགས་གཏེར་དར་ཊིཀ། ལེའུ་གཉིས་པའི་
མཐའ་དཔྱོད་དང་། བློ་རིག་མཐའ་དཔྱོད་སོགས་ལས་གསུངས་པའི་ཕྱིར་ཟེར། གཞན་དག་གིས་དེ་མི་འཐད་པར་
ཐལ། རྗེས་དཔག་དང་མངོན་སུམ་སྐད་ཅིག་གཉིས་པ་དག་རིམ་བཞིན་རྗེས་དཔག་དང་མངོན་སུམ་ཡིན་དགོས་
པས། དེ་དག་གིས་དྲངས་པའི་བཅད་ཤེས་རྣམས་དེ་དག་མིན་ཞིང་། རྟོགས་ཟིན་པའི་དོན་རྟོགས་པའི་རིག་པ་
ཡིན་པ་ཙམ་གྱིས་བཅད་ཤེས་སུ་འཇོག་ན་རྣམ་མཁྱེན་སྐད་ཅིག་གཉིས་པ་བཅད་ཤེས་སུ་ཐལ་བ་ལྡོག་ཏུ་མེད་པའི་

• 114 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
ཕྱིར་ཏེ། སྡེ་བདུན་རྒྱུན་ལས། ཁ་ཅིག་ན་རེ། རྗེས་དཔག་སྐད་ཅིག་དང་པོ་ནི་ཚད་མ་ཡིན་ལ། རྗེས་དཔག་སྐད་
ཅིག་གཉིས་པ་མན་ཆད་བཅད་ཤེས་ཡིན་ཏེ། ཚད་མ་སྔ་མས་བཟུང་ཟིན་མ་བརྗེད་པའི་དོན་འཛིན་པའི་བློ་ཡིན་
པའི་ཕྱིར་ཞེས་ཟེར་རོ། ། འདི་ནི་མི་འཐད་དེ། བྱས་པའི་རྟགས་ལས་སྒྲ་མི་རྟག་རྟོགས་ཀྱི་རྗེས་དཔག་ཚད་མའི་
རྗེས་སུ་སྒྲ་མི་རྟག་རྟོགས་ཀྱི་བློ་སྐྱེས་པ་ནི་རྗེས་དཔག་མིན་ཏེ། རྟགས་ཀྱི་ཚུལ་གསུམ་ཚད་མས་ངེས་པ་དྲན་པ་ལས་
དངོས་སུ་སྐྱེ་བ་མ་ཡིན་གྱི། རྗེས་དཔག་ཚད་མའི་སྟོབས་ཀྱིས་དྲངས་པའི་ངེས་པ་ཙམ་ཡིན་པའི་ཕྱིར་རོ། ། ཞེས་
སོགས་དང་། ཡང་དེ་ཉིད་ལས། ཁ་ཅིག་མངོན་སུམ་སྐད་ཅིག་ཕྱི་མ་རྣམས་ཀྱང་བཅད་ཤེས་སུ་འདོད་པ་ནི་མ་
བརྟགས་པ་སྟེ། བཅད་ཤེས་ནི་སྔར་ངེས་ཟིན་གྱི་ཡུལ་དྲན་པའི་བློ་ཡིན་ལ། དྲན་པའི་བློ་ཡིན་ན། རྟོག་པ་ཡིན་
དགོས་པའི་ཕྱིར་རོ། ། དེ་ལྟར་མིན་པར་ཚད་མ་སྔ་མས་བཟུང་ཟིན་འཛིན་པ་ཙམ་གྱི་བཅད་ཤེས་སུ་འགྱུར་ན།
ཀུན་མཁྱེན་ཡེ་ཤེས་སྐད་ཅིག་གཉིས་པ་མན་ཆད་ཐམས་ཅད་བཅད་ཤེས་སུ་ཐལ་བ་དང་། བདག་མེད་རྟོགས་པའི་
མངོན་སུམ་ཚད་མ་མི་སྲིད་པར་ཐལ་བ་སོགས་མཐའ་ཡས་པའི་གནོད་བྱེད་ཡོད་ཀྱང་འོག་ཏུ་བསྟན་པར་བྱའོ། །
ཞེས་དང་། ཡང་དེ་ཉིད་ལས། དེ་ཡང་གཞན་དག་ན་རེ། ཚད་མའི་མཚན་ཉིད་སྟོན་པ་ན། མ་ཤེས་ཞེས་པའི་
ཚིག་སྨོས་པ་ནི། སྔར་ཤེས་ཟིན་པའི་ཡུལ་རྟོགས་པ་ཚད་མ་ཡིན་པ་གསལ་བ་ཡིན་ནོ། ། དེའི་ཕྱིར་ཚད་མ་ཡིན་ན།
ཚད་མ་སྔ་མས་རྟོགས་ཟིན་མ་བརྗེད་པར་ཡོད་པའི་ཡུལ་མི་འཇལ་བ་ཅིག་དགོས་སོ་ཞེས་ཟེར་ཏོ། ། འདི་ནི་ཆེས་མི་
འཐད་དེ། འོ་ན། རྣམ་མཁྱེན་སྐད་ཅིག་དང་པོས་རྟོགས་པའི་གཞལ་བྱ་རྣམས་རྣམ་མཁྱེན་སྐད་ཅིག་གཉིས་པས་
རྟོགས་སམ་མ་རྟོགས། མ་རྟོགས་ན་ཀུན་མཁྱེན་ཡེ་ཤེས་མ་ཡིན་པར་ཐལ་ལོ། ། རྟོགས་ན་རྣམ་མཁྱེན་སྐད་ཅིག་
གཉིས་པ་མན་ཆད་ཐམས་ཅད་ཚད་མིན་གྱི་བློར་ཐལ་ལོ། ། ཞེས་གསུངས་པའི་ཕྱིར་ཟེར། ཁ་ཅིག་ན་རེ། ཡང་
ཡང་ཞེས་སོགས་ཚིག་རྐང་གཉིས་པོ་ཡིག་ཆར་བཅད་ཤེས་ཀྱི་ཁུངས་སུ་དྲངས་པའི་འབྲེལ་ནི། གྲངས་ཅན་གྱིས་ཚད་
མར་འདོད་པའི་སྔར་གྱི་དྲན་ཤེས་དེ་ཆོས་ཅན། ཡང་དང་ཡང་དུ་སྒྲོ་འདོགས་གསར་དུ་གཅོད་པའི་ཤེས་པ་མ་ཡིན་
ཏེ། ཡིན་ན་ཡུལ་གཅིག་ལ་སྒྲོ་འདོགས་གསར་དུ་གཅོད་པའི་བྱ་བ་ཐུག་མེད་དུ་འགྱུར་བའི་ཕྱིར། དེ་ལྟར་ན་དྲན་
ཤེས་དེ་ནི་བཅད་ཤེས་ཡིན་ཏེ། མངོན་སུམ་ཚད་མ་སྔོན་དུ་འགྲོ་བ་ཅན་གྱི་ངེས་ཤེས་ཡིན་པའི་ཕྱིར། དཔེར་ན།
དྲན་སོགས་བཞིན་ཞེས་པ་ལ་དགོངས་ཟེར། ལ་ལས་དེ་མི་འཐད་པར་ཐལ། དེ་རྟོག་པ་དང་རྟོག་མེད་བཅད་ཤེས་
གང་ཡང་མ་ཡིན་པའི་ཕྱིར། གཉིས་པ་གྲུབ་སྟེ། རྟོག་པ་ཡིན་པའི་ཕྱིར་ཏེ། སེམས་ཅན་གྱི་དྲན་ཤེས་ཡིན་པའི་
ཕྱིར། དང་པོ་མ་གྲུ་བ་ན། སྔར་ཁང་ནང་དུ་མངོན་སུམ་གྱིས་ཙན་དན་གྱི་མེ་མཐོང་ནས། ཕྱིས་ཕྱི་རོལ་གྱི་དུ་བ་
མཐོང་བ་ན་ཙན་དན་གྱི་མེའོ་སྙམ་པའི་ཤེས་པ་དེས་ཙན་དན་གྱི་མེ་རྟོགས་ན། སྔར་རྟོགས་ཟིན་པ་ཡིན་ནམ།
གསར་དུ་རྟོགས། གཉིས་པ་ལྟར་ན། ཚད་མར་ཐལ་ལོ། ། དང་པོ་ལྟར་ན། སྔར་མངོན་སུམ་གྱིས་རྟོགས་སམ་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 115 .
རྗེས་དཔག་གིས་རྟོགས། དང་པོ་ལྟར་ན་དབང་མངོན་གྱི་རྒྱུན་དུ་གྱུར་བའི་རྟོག་པ་ཡོད་པར་ཐལ་ལོ། ། གཉིས་པ་
ལྟར་ན། རྩོད་གཞི་འབྲེལ་མེད་དུ་འགྱུར་བའི་ཕྱིར་ཟེར་བ་ལ། ཁོ་ན་རེ། བཅད་ཤེས་ཡིན་ན། རང་གི་རྒྱུན་དུ་
གྱུར་བའི་མངོན་རྗེས་ཀྱི་ཚད་མ་སྔ་མ་སྔོན་དུ་སོང་བས་མ་ཁྱབ་སྟེ། ཡིག་ཆར། གསུམ་པ་དེ་གང་རུང་མ་ཡིན་པའི་
བཅད་ཤེས་ལ་དབྱེ་ན། མངོན་སུམ་གྱིས་དྲངས་པའི་རྟོག་པ་བཅད་ཤེས་དང་། རྗེས་དཔག་གིས་དྲངས་པའི་རྟོག་
པ་བཅད་ཤེས་དང་། དེ་གང་རུང་མ་ཡིན་པའི་དེ་དང་གསུམ་ཡོད། དང་པོ་ནི་གཟུགས་འཛིན་དབང་པོའི་མངོན་
སུམ་གྱིས་དྲངས་པའི་ངེས་ཤེས་ལྟ་བུ། གཉིས་པ་ནི། བྱས་རྟགས་ཀྱིས་སྒྲ་མི་རྟག་པར་རྟོགས་པའི་རྗེས་དཔག་གིས་
དྲངསཔའི་ངེས་ཤེས་ལྟ་བུ། གསུམ་པ་ནི། ཚད་མ་དང་གསར་དུ་མི་བསླུ་བའི་རིག་པ་སྐད་ཅིག་གཉིས་པ་ལྟ་
བུའོ། ། ཞེས་གསུངས་པའི་ཕྱིར་ཟེར་བ་ལ། ལ་ལས། ཡིག་ཆར་དེ་ལྟར་གསུངས་ཀྱང་དཔྱད་དགོས་པ་ཞིག་ཡིན་
གྱི་ཚིག་ཟིན་ལྟར་ཁས་ལེན་མི་རུང་བའི་ཕྱིར་ཏེ་གཟུགས་འཛིན་དབང་མངོན་ཚད་མས་དྲངས་པའི་ངེས་ཤེས་དེའི་
རྒྱུན་སྔ་མར་གྱུར་བའི་གཟུགས་མ་རྟོགས་པའི་རྟོག་པ་ཞིག་ཡོད་དམ་མེད། ཡོད་ན་དེས་གཟུགས་རྟོགས་དུས་ཡོད་
དགོས་ལ། ངེས་ཤེས་དེའི་དུས་སུ་གསར་དུ་རྟོགས་ན་ངེས་ཤེས་དེ་ཡང་ཚད་མར་ཐལ་བ་ལྡོག་ཏུ་མེད་ལ། དེའི་སྔ་
རོལ་དུ་གསར་དུ་རྟོགས་ན། ངེས་ཤེས་དེའི་རྒྱུན་སྔ་མར་གྱུར་བའི་རྗེས་དཔག་ཡོད་པར་ཐལ་བ་ལྡོག་ཏུ་མེད་དོ། །
མེད་ན་དེ་རྟོགས་པ་མ་ཡིན་པར་ཐལ་ལོ། ། སྔར་གྱི་རྟགས་སྦྱོར་འགོད་ཚེ། དྲན་སོགས་བཞིན་ཞེས་པའང་མི་
འཐད་དེ། དྲན་སོགས་ཞེས་པའི་སོགས་སྒྲས་འདོད་པ་དང་། སྡང་བ་སོགས་སྡུད་ལ། འདོད་པ་དང་། སྡང་བ་
བཅད་ཤེས་མ་ཡིན་པའི་ཕྱིར། དང་པོ་གྲུབ་སྟེ། དར་ཊིཀ་གི་ལུང་དྲངས་ཟིན་པ་དེའི་ཕྱིར། དེས་ན་དྲན་སོགས་
བཞིན་ཞེས་པ་ནས། དྲན་ཤེས་དང༌། འདོད་པ་དང༌། སྡང་བ་སོགས་ཀྱིས་སྔར་གྱི་ངེས་ཤེས་ཚད་མ་མིན་པར་
སྒྲུབ་པའི་དཔེར་གསུངས་ཤིང་རིགས་ལ། དེ་བཅད་ཤེས་སུ་སྒྲུབ་པའི་དཔེར་མ་གསུངས་ཤིང་མི་རིགས་པའི་ཕྱིར།
དེས་ན་ཡིག་ཆར་ལུང་དེ་བཅད་ཤེས་ཀྱི་ཁུངས་སུ་དྲངས་པ་འབྲེལ་དཀའ་བའི་ཕྱིར་ཟེར་བ་སོགས་ལ་དཔྱད་བར་
བྱའོ། ། ཡང་ཁ་ཅིག འཐད་ལྡན་ཆེ་བ་ལས། མངོན་སུམ་དང་རྗེས་སུ་དཔག་པ་དག་གི་སྐད་ཅིག་མ་དང་པོ་ནི་
ཚད་མ་ཡིན་ལ། གྲུབ་པ་དང་བདེ་བ་ཐ་མི་དད་པ་སྐད་ཅིག་མ་གཉིས་པ་དག་ནི་ཚད་མ་ཡིན་པ་སྤངས་པའོ། །
ཞེས་པའི་དོན་ནི། མངོན་སུམ་དང་རྗེས་དཔག་སྐད་ཅིག་དང་པོ་དང་གཉིས་པས་ངེས་ཤེས་ཐ་མི་དད་པ་འདྲེན་
པའི་དོན་ཡིན་ཏེ། དེའི་གྲུབ་བདེ་ནི་ངེས་ཤེས་ལ་བྱ་དགོས་པའི་ཕྱིར་དང་། འབྲས་བུ་གྲུབ་བདེའི་སྒྲ་འཇུག་པ་
དགོངས་འགྲེལ་ལས། ལམ་འདི་ཉིད་དང་སྒྲུབ་པ་འདི་ཉིད་ཀྱིས་གྲུབ་པ་དང་བདེ་བ་མྱ་ངན་ལས་འདས་པ་ཐལ་
བར་འགྱུར་བས། ཞེས་པ་བསྟན་པའི་ཕྱིར་རོ། ། དེས་ན་འབྲས་བུ་ངེས་ཤེས་ལ་གྲུབ་བདེའི་སྒྲས་གསུངས་ཏེ།
འཐད་ལྡན རང་ཉིད་ལས། འབྲས་བུ་ངེས་ཤེས་གཅིག་ཉིད་གྲུབ་པ་དང་བདེ་བའི་སྒྲས་གཟུང་ངོ། ། ཞེས་

• 116 . བློ་རིག་གི་སྤྱི་དོན་མདོར་བསྡུས་དོགས་དཔྱོད།
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། འབྲས་བུ་ཐ་མི་དད་པ་འདྲེན་ཞེས་པ་རྗེས་དཔག་སྐད་
ཅིག་དང་པོ་དང་གཉིས་པ་གཉིས་ཀྱི་འབྲས་བུ་ཐུན་མོང་པ་གཅིག་ཡོད་ཟེར་རམ། དེ་གཉིས་ཀྱི་འབྲས་བུ་ཁྱད་པར་
མེད་ཟེར། དང་པོ་མི་འཐད་དེ། གཟུགས་འཛིན་དབང་པོའི་མངོན་སུམ་དང༌། སྒྲ་མི་རྟག་རྟོགས་ཀྱི་རྗེས་དཔག་
གཉིས་ལའང་འབྲས་བུ་ཐུན་མོང་པ་ཡོད་པའི་ཕྱིར། གཉིས་པ་མི་འཐད་པར་ཐལ། རྗེས་དཔག་སྐད་ཅིག་གཉིས་
པ་དང་པོ་ཡིན་ལ་གཉིས་པ་མིན་པའི་ཕྱིར། དེས་ན་གྲུབ་པ་དང་བདེ་བ་ཐ་མི་དད་ཅེས་པ་རྒྱུན་གཅིག་ལ་སྦྱར་ན་
འགལ་བ་མེད་ལ། ལུང་དེའི་དོན་ཁྱོད་ཀྱིས་འདོད་པ་ལྟར་ན། སློབ་དཔོན་ཆོས་མཆོག་རང་ལ་ནང་འགལ་ཡོད་
པར་ཐལ་བའི་ཕྱིར་ཏེ། སྡེ་བདུན་རྒྱན་ལས། གཞན་དག་ན་རེ། སློབ་དཔོན་ཆོས་མཆོག་གིས། དེ་ཉིད་ཀྱི་སྤྱིར་
དབང་བོའི་མངོན་སུམ་དང་རྗེས་དཔག་གི་སྐད་ཅིག་མ་ཉིད་ཀྱིས་དོན་བྱེད་པར་ནུས་པའི་དངོས་པོའི་རྒྱུན་དེས་
འཇུག་པའི་ཡུལ་དུ་བྱེད་པར་ནུས་པའི་ཕྱིར། དེའི་རྒྱུན་དུ་གྱུར་པ་གྲུབ་པ་དང་བདེ་བ་ཐ་མི་དད་པའི་ཕྱི་མ་རྣམས་
ཚད་མ་ཡིན་པ་སྤངས་པ་ཡིན་ནོ། ། ཞེས་བཤད་པས། སྔོན་འཛིན་མངོན་སུམ་སྐད་ཅིག་ཕྱི་མ་རྣམས་མངོན་སུམ་
ཚད་མ་སྔ་མས་མ་བཅད་པའི་འཇུག་ཡུལ་གཅད་རྒྱུ་མེད་པའི་ཕྱིར། ཚད་མ་མ་ཡིན་པར་འདོད་ཅེས་ཟེར་རོ། །
སློབ་དཔོན་ཆོས་མཆོག་གིས། དེ་ལྟར་འདོད་མི་འདོད་ལ་རག་མོད། འདོད་ན། ། སློབ་དཔོན་ཆོས་མཆོག་རང་
ཉིད་ལ་འགལ་བ་འདུ་བར་འགྱུར་ཏོ། ། ཡིད་ཀྱི་མངོན་སུམ་ཚད་མ་ཡིན་ན་རང་གི་དེ་མ་ཐག་རྐྱེན་དབང་པོའི་
མངོན་སུམ་གྱི་གཞལ་བྱའི་རྒྱུན་གྱི་ཐ་མ་འཇལ་བས་ཁྱབ་པར་ཁས་བླངས་པའི་ཕྱིར་རོ། ། ཞེས་གསུངས་པའི་ཕྱིར་
དང༌། དེས་ན་འགའ་ཞིག་གིས། ཤཱཀྱ་བློས་གྲུབ་པ་ནི་ཆོས་མཐའ་ལས་འབྲེལ་བའོ། ། བདེ་བ་ནི་ཐོབ་པ་རྗེས་སུ་
འཇུག་པའོ། ཞེས་གྲུབ་པ་ནི་སྔར་མེད་པ་སྐྱེ་བ་དང་བདེ་བ་ནི་རྒྱུན་གནས་པའི་དོན་དུ་བཤད་པ་ལྟར། ཚད་མ་
དང་དེའི་རྒྱུན་གནས་པའི་དོན་དུ་བཤད་པ་ལྟར། ཚད་མ་དང་དེའི་རྒྱུན་ཕྱི་མར་གྱུར་པའི་བཅད་ཤེས་གཉིས་ནི་
རྒྱུན་དང་པོའི་སྐྱེ་བ་དང་རྒྱུན་རྗེས་སུ་འཇུག་པའི་གནས་པ་དང་རྒྱུན་ཆད་པའི་འཇིག་པ་རྣམས་དོན་སོ་སོར་བ་མེད་
པས་དེའི་དབང་དུ་བྱས་ནས་གྲུབ་པ་དང་བདེ་བ་ཐ་མི་དད་པར་བཤད་པ་ཡིན་ཏེ། དེ་གཉིས་ལ་སྐད་ཅིག་རེ་རེ་ལ་
སྔར་མེད་པའི་སྐྱེ་བ་དང་སྔ་མའི་རྒྱུན་གནས་པ་དང་རང་དུས་གཉིས་པར་མི་སྡོད་པའི་འཇིག་པ་རྣམས་སོ་སོར་
འཇོག་ལུགས་ཡོད་ཀྱང་རྒྱུན་གྱི་དབང་དུ་བྱས་པའི་སྐྱེ་གནས་འཇིག་གསུམ་སོ་སོར་འཇོག་རྒྱུ་མེད་པའི་ཕྱིར་ཏེ།
དཔེར་ན་ལུས་རྟེན་གཅིག་པའི་གང་ཟག་སྔ་ཕྱི་གཉིས་ཀྱི་སྐྱེ་གནས་སུ་ཉིང་མཚམས་སྦྱར་བའི་སྐྱེ་བ་དང་སྲོག་དབང་
གི་རིས་མཐུན་མ་འགག་པའི་གནས་པ་དང༌། རིས་མཐུན་འདོར་བའི་ཆ་གསུམ་སོ་སོར་འཇོག་རྒྱུ་མེད་པ་བཞིན་
ནོ། ། ཞེས་བཤད་པ་ལྟར་ཁས་ལེན་དགོས་པའི་ཕྱིར་ཟེར་བ་དག་ལ་དཔྱད་རྒྱུ་ཡོད། ཟུར་ཡང་ཁ་ཅིག བྱ་བ་གྲུབ་
ཅན་ལས་ལ་ནི། ། གང་ཞིག་རང་གི་ལས་མི་བྱེད། ། ཅེས་པའི་དོན་ནི། བྱ་བ་གྲུབ་ཅན་དེ་རང་འདྲེན་བྱེད་ཀྱི་ཚད་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 117 •
མ་སྔ་མའི་སྒྲོ་འདོགས་གཅོད་པའི་བྱ་བ་གྲུབ་ཟིན་པ་སྔོན་པོ་ལྟ་བུའི་ལས་ལ་ནི། བཅད་ཤེས་གང་ཞིག་སྒྲོ་འདོགས་
གཅོད་པའི་བྱ་བ་རང་གི་ལས་སུ་མི་བྱེད་དེ། ཚད་མ་སྔ་མས་བཅད་ཟིན་པའི་ཕྱིར་རོ། ། ཞེས་པའོ་ཟེར། ལྡེ་ཡང་
ཁ་ཅིག ལེའུ་གསུམ་པ་ལས། བྱ་བ་གྲུབ་ཅན་ལས་ལ་ནི། ། གང་ཞིག་རང་གི་ལས་མི་བྱེད། ། ཅེས་པའི་དོན་ནི།
བཅད་ཤེས་ཆོས་ཅན། རང་དུས་སུ་ཡུལ་ལ་སྒྲོ་འདོགས་གསར་དུ་གཅོད་པའི་བྱ་བ་མི་བྱེད་དེ། རང་འདྲེན་བྱེད་ཀྱི་
ཚད་མ་སྔ་མའི་དུས་ན་ཡུལ་ལ་སྒྲོ་འདོགས་གསར་དུ་གཅོད་པའི་བྱ་བ་གྲུབ་ཟིན་པའི་ཕྱིར་རོ་ཞེས་པའོ་ཟེར། ལ་ལས།
སྔ་མས་སྒྲོ་འདོགས་གཅོད་པའི་བྱ་བ་རང་གི་ལས་སུ་མི་བྱེད་ཅེས་བཤད་པས་རང་གི་ལས་སུ་མི་བྱེད་པའི་དོན་གང་
ཡིན། རང་གི་གཞལ་བྱར་མི་བྱེད་ཟེར་བ་འབྲེལ་མེད་ཡིན་ལ། སྒྲོ་འདོགས་གཅོད་པའི་བྱ་བ་མི་བྱེད་པ་ལ་བྱེད་ན་
ལས་སུ་མི་བྱེད་ཅེས་པ་འབྲེལ་མེད་ཡིན་པས་མི་འཐད་པའི་ཕྱིར་དང་། ཕྱི་མས་ལས་ལ་ནི་ཞེས་པའི་ལས་བྱ་བ་ལ་
བཤད་པ་མི་འཐད་དེ། སྐབས་འདིའི་ལས་བྱ་བྱེད་ལས་གསུམ་གྱི་ནང་ཚན་གྱི་ལས་སྔོན་པོ་ལྟ་བུ་ལ་བྱེད་པར་རྗེའི་
སྲས་ཀྱི་ཐུ་བོ་གཉིས་ཀྱི་དགོངས་པ་ཡིན་པའི་ཕྱིར་དང་། དེར་མ་ཟད། གང་ཞིག་རང་གི་ལས་མི་བྱེད། ཅེས་པ་
རྣམ་འགྲེལ་གྱི་གཞུང་དངོས་མ་ཡིན་པའི་ཕྱིར། རྣམ་འགྲེལ་དུ། བྱ་བ་གྲུབ་ཅན་ལས་ལ་ནི། ། ཁྱད་པར་ཅུང་ཟད་
མི་བྱེད་ལ། ། ཞེས་བྱུང་བ་ལྟར་རྗེའི་སྲས་ཀྱི་ཐུ་བོ་གཉིས་ཀྱི་དགོངས་པ་ཡིན་པའི་ཕྱིར་ཏེ། ཐར་ལམ་གསལ་བྱེད་
ལས། དབང་པོ་གཟུགས་ཅན་ལས་སྐྱེས་པ་ཅན་གྱི་གཟུགས་འཛིན་དབང་པོའི་མངོན་སུམ་མམ། གཞན་དག་སོ་སོ་
སྐྱེ་བོའི་རྒྱུད་ཀྱི་གཟུགས་འཛིན་ཡིད་ཀྱི་མངོན་སུམ་ནི་ཆོས་ཅན། གཞལ་བྱ་སྔར་མ་རྟོགས་པ་གསར་དུ་སྒྲུབ་པར་
བྱེད་པའི་ཚད་མར་ཇི་ལྟར་ཡང་འདོད་མི་རིགས་པར་ཐལ། རང་འདྲེན་བྱེད་ཀྱི་ཚད་མ་སྔ་མས་སྒྲོ་འདོགས་གཅོད་
པའི་བྱ་བ་བསྒྲུབས་ཟིན་པ་ཅན་གྱི་ལས་ལ་ནི། སྒྲོ་འདོགས་མི་འདྲ་བའི་ཁྱད་པར་ཅུང་ཟད་ཀྱང་གཅོད་པར་མི་བྱེད་
པར་རྟོགས་ཟིན་དེ་ཉིད་ལ་འཇུག་པའི་ཤེས་པ་ཡིན་པའི་ཕྱིར། ཞེས་དང་། རྣམ་འགྲེལ་ཊཱིཀ་ཆེན་ལས། དབང་
མངོན་སྐད་ཅིག་དང་པོས་ཡོངས་སུ་གཅོད་པའི་བྱ་བ་བསྒྲུབས་ཟིན་པ་ཅན་གྱི་ལས་སུ་བྱ་བར་གྱུར་བའི་གཞལ་བྱ་ལ་
ནི། དེའི་དེ་མ་ཐག་འབྲས་སུ་གྱུར་བའི་ཡིད་མངོན་གྱིས་རང་དབང་དུ་ཡོངས་སུ་གཅོད་པའི་ཁྱད་པར་ཅུང་ཟད་
ཀྱང་མི་བྱེད་ན་དབང་པོ་ལས་སྐྱེས་པ་ཅན་གྱི་ཤེས་པ་དབང་མངོན་སྐད་ཅིག་གཉིས་པའམ། གཞན་ཡིད་མངོན་
དག་ནི་གཞལ་བྱ་དེ་སྒྲུབ་པར་བྱེད་པར་ཇི་ལྟར་འདོད་དེ་གཞལ་བྱ་དེ་ལ་ཚད་མ་ཡིན་པར་ཐལ་ལོ། ། ཞེས་གསུངས་
པས། ཡིག་ཆར་དྲངས་པ་མ་དག་པ་ཡིན་པར་ཐེ་ཚོམ་མེད་པའི་ཕྱིར་ཟེར། ཡང་ཁ་ཅིག རྟོགས་ཟིན་རྟོགས་པའི་
ཚད་མིན་གྱི་རིག་པ་བཅད་ཤེས་ཀྱི་མཚན་ཉིད་དུ་འདོད་པ་མི་འཐད་དེ། མཚན་ཉིད་ཀྱི་ཟུར་དུ་ཚད་མིན་སྦྱར་མི་
དགོས་པའི་ཕྱིར་ཏེ། མཐའ་དཔྱོད་ལས། རྟོགས་ཟིན་རྟོགས་པའི་རིག་པ་བཅད་ཤེས་ཀྱི་མཚན་ཉིད། ཞེས་
གསུངས་པའི་ཕྱིར་དང་། རྣམ་མཁྱེན་སྐད་ཅིག་གཉིས་པ་ལྟ་བུ་རྟོགས་ཟིན་རྟོགས་པའི་རིག་པ་མ་ཡིན་པའི་ཕྱིར་ཏེ།

• 118 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
བློ་རིག་མཐའ་དཔྱོད་ལས། རྣམ་མཁྱེན་ཆོས་ཅན། ཁྱོད་སྐད་ཅིག་གཉིས་པ་ཚད་མ་མ་ཡིན་པར་ཐལ། དེ་བཅད་
ཤེས་ཡིན་པའི་ཕྱིར། དེར་ཐལ། དེ་རྟོགས་ཟིན་རྟོགས་པའི་རིག་པ་ཡིན་པའི་ཕྱིར། དེར་ཐལ། དེ་སྐད་ཅིག་དང་
པོས་ཆོས་ཐམས་ཅད་གསར་དུ་རྟོགས་པའི་ཕྱིར་ན་མ་ཁྱབ། ཅེས་གསུངས་པའི་ཕྱིར་ཟེར། ལ་ལས། དེ་མི་འཐད་
པར་ཐལ། མཚན་ཉིད་ཀྱི་ཟུར་དུ་ཚད་མིན་སྦྱོར་དགོས་པ་ཀུན་མཁྱེན་བླ་མའི་དགོངས་པ་ཡིན་པའི་ཕྱིར། ལེའུ་
གཉིས་པའི་མཐའ་དཔྱོད་ལས། ཚད་མ་ཡིན་ན། སྔར་རྟོགས་ཟིན་མ་བརྗེད་པའི་ཡུལ་མི་འཇལ་བས་ཁྱབ་ཟེར་ན།
འོ་ན་རྣམ་མཁྱེན་སྐད་ཅིག་གཉིས་པ་ཚད་མ་ཡིན་ནམ་མིན་བརྟགས་ན་དང་པོ་ལྟར་ཡིན་ཟེར་ན། རྣམ་མཁྱེན་སྐད་
ཅིག་གཉིས་པ་ཆོས་ཅན། ཚད་མ་མ་ཡིན་པར་ཐལ། རྣམ་མཁྱེན་སྐད་ཅིག་དང་པོས་རྟོགས་ཟིན་མ་བརྗེད་པ་
གཞལ་བའི་བློ་ཡིན་པའི་ཕྱིར། དེར་ཐལ། རྣམ་མཁྱེན་སྐད་ཅིག་དང་པོས་ཆོས་ཐམས་ཅད་རྟོགས་ཟིན་པ་ཁྱོད་ཀྱི་
དུས་སུ་ཡང་དོན་མ་བརྗེད་པ་ཁྱོད་ཀྱིས་གཞལ་བའི་ཕྱིར། འཁོར་གསུམ། རྣམ་མཁྱེན་སྐད་ཅིག་ཕྱི་མ་ཡིན་པའི་
ཕྱིར། འདོད་ན། དངོས་སུ་འགལ་ལོ། ། གལ་ཏེ་གཉིས་པ་ལྟར་ཚད་མ་མིན་ཟེར་ན། འོ་ན། རྣམ་མཁྱེན་སྐད་
ཅིག་གཉིས་པའི་དུས་སུ་གསར་དུ་གྲུབ་རྒྱུའི་དངོས་པོ་མེད་པར་ཐལ། དེ་སྐད་ཅིག་གཉིས་པས་གསར་དུ་རྟོགས་པ་
མ་ཡིན་པའི་ཕྱིར། མ་ཁྱབ་ན། རྣམ་མཁྱེན་སྐད་ཅིག་གཉིས་པའི་དུས་སུ་གསར་སྐྱེས་ཀྱི་དངོས་པོ་རྣམས་ཆོས་ཅན།
རྣམ་མཁྱེན་སྐད་ཅིག་གཉིས་པས་གཏན་ནས་མ་རྟོགས་པར་ཐལ། རྣམ་མཁྱེན་སྐད་ཅིག་གཉིས་པའི་སྔ་རོལ་དུ་ཁྱོད་
དང་རྣམ་མཁྱེན་སྐད་ཅིག་གཉིས་པ་གང་ཡང་མ་གྲུབ། དེ་གཉིས་ཡོད་དུས་སུ་མ་རྟོགས་པ་དེའི་ཕྱིར། རྟགས་ཁས་
ཤིང་། འཁོར་གསུམ་ཡང་ཁས་སོ། ། འདོད་མི་ནུས་ཏེ། དེ་དུས་ཀྱི་གསར་སྐྱེས་ཐམས་ཅད་རྟོགས་པའི་ཕྱིར་ཏེ།
རྣམ་མཁྱེན་ཡིན་པའི་ཕྱིར། ཞེས་དང་། ཡང་དེ་ཉིད་ལས་། ཡུལ་དེ་ཚད་མ་སྔ་མས་རྟོགས་ཟིན་རྟོགས་པའི་རིག་
པ། བཅད་ཤེས་ཀྱི་མཚན་ཉིད་ཟེར་ན། ཉི་མ་སྔ་མར་ཨུཏྤལ་སྔོན་པོ་མཐོང་ཡང་ཉི་མ་གཉིས་པར་ཨུཏྤལ་སྔོན་པོ་
གསར་རྟོགས་ཀྱི་དབང་མངོན་བཅད་ཤེས་ཡིན་པར་ཐལ། ཨུཏྤལ་དེ་ཚད་མ་སྔ་མས་རྟོགས་ཟིན་རྟོགས་པའི་རིག་པ་
ཡིན་པའི་ཕྱིར། དེར་ཐལ། རྒྱུད་ཐ་དད་པས་ཉི་མ་སྔ་མར་རྟོགས་ཟིན་པ་གསར་རྟོགས་ཀྱི་དབང་མངོན་ཡོད་པའི་
ཕྱིར་ཏེ། བདག་མེད་ཡིན་པའི་ཕྱིར། རྩ་བར་འདོད་མི་ནུས་ཏེ། གསར་རྟོགས་ཀྱི་ངོ་བོ་ཡིན་པའི་ཕྱིར། དེ་
བཞིན་དུ་རྒྱུད་གཅིག་པ་ཡང་འཕེན། རྣམ་མཁྱེན་ལ་ཚད་མས་མ་ཁྱབ་པར་ཐལ། རྣམ་མཁྱེན་ཕྱི་མའི་རྟོགས་བྱ་
ཡིན་ན་རྣམ་མཁྱེན་སྔ་མས་རྟོགས་པས་ཁྱབ་པའི་ཕྱིར། འདོད་མི་ནུས་ཏེ། དེ་ལ་ཚད་མས་ཁྱབ་པར་བསྒྲུབས་ཟིན་
པའི་ཕྱིར། ཞེས་དང་། སྡེ་བདུན་རྒྱན་གྱི་ལུང་ཡང་སྔར་དྲངས་ཟིན་པ་དེའི་ཕྱིར་ཟེར། ཡང་ཁ་ཅིག ཡིག་ཆར།
དང་པོའི་མཚན་གཞི་དབང་མངོན་ལྔའི་སྐད་ཅིག་གཉིས་པ་ལྟ་བུ་ཞེས་པ་མི་འཐད་པར་ཐལ། དབང་མངོན་ལྔའི་
སྐད་ཅིག་དང་པོ་ཚད་མ་མ་ཡིན་པའི་ཕྱིར། དེ་ལ་ཚད་མ་དང་སྣང་ལ་མ་ངེས་པའི་བློ་གཉིས་ཡོད་པར་ཡིག་ཆར་

• 119 •
བློ་རིག་གི་སྤྱི་དོན་མདོར་བསྡུས་དོགས་དཔྱོད། 
བཤད་ཟིན་པའི་ཕྱིར་ཟེར་བ་དང་། ཁ་ཅིག་གིས། དེ་ཚད་མ་ཡིན་ཀྱང་དེ་ལ་ཚད་མས་མ་ཁྱབ་ཟེར། ཁ་ཅིག
དབང་མངོན་ཚད་མ་སྐད་ཅིག་དང་པོ་ལ་དགོངས་ཟེར་བ་རྣམས་ལའང་དཔྱད་དགོས། ཡང་ཁ་ཅིག ཡིག་ཆར།
བཅད་ཤེས་ལུང་རིགས་གཉིས་ཀྱིས་སྒྲུབ་པར་གསུངས་པ་མི་འཐད་པར་ཐལ། དེ་ལ་ལུང་གི་སྒྲུབ་བྱེད་མེད་པའི་
ཕྱིར། དེར་མ་ཟད་མཁྱེན་གསུམ་གྱི་ཡོན་ཏན་ཡང་ལུང་གིས་སྒྲུབ་མི་རིགས་པའི་ཕྱིར། སྐབས་དང་པོའི་མཐའ་
དཔྱོད་ལས། མཆོད་བརྗོད་ཀྱི་ལུང་དབང་རྣོན་ལ་མཁྱེན་གསུམ་གྱི་ཡོན་ཏན་ཡོད་པར་སྒྲུབ་པའི་རྒྱུ་མཚན་དུ་མི་
རུང་བའི་ཕྱིར། དེར་ཐལ། དབང་རྣོན་ལ་མཁྱེན་གསུམ་གྱི་ཡོན་ཏན་ཡོད་པར་སྒྲུབ་པ་ལ་དཔྱད་པ་གསུམ་གྱིས་
དག་པའི་ལུང་མི་འཇུག་པའི་ཕྱིར། དེར་ཐལ། དེའི་ཡོན་ཏན་དངོས་སྟོབས་རྗེས་དཔག་གི་ཡུལ་ཡིན་པའི་ཕྱིར།
ཞེས་གསུངས་པའི་ཕྱིར་ཟེར། ཡང་ཁ་ཅིག་བཅད་ཤེས་ཡིན་ན། དྲན་ཤེས་དང་རྟོག་པ་ཡིན་པས་ཁྱབ་སྟེ། ཚད་
མའི་མདོ་ལས། དྲན་དང་མངོན་འདོད་ཅེས་བྱའོ། ། ཞེས་དང་། རྣམ་འགྲེལ་ལས། བཟུང་བ་འཛིན་ཕྱིར་ཀུན་
རྫོབ་ནི། ། མི་འདོད་ཅེས་སོགས་རྩ་འགྲེལ་གྱིས་གསུངས་པའི་ཕྱིར་དང་། སྡེ་བདུན་རྒྱན་ལས། བཅད་ཤེས་ཀྱི་ངོ་
བོ་དྲན་པར་འདོད་པ་ནི། ཁོ་བོ་ཅག་རིགས་པ་ཤེས་པ་ཕལ་ཆེར་དགོངས་པ་གཅིག་དང་དབྱངས་གཅིག་གོ ། ལྷ་
ཤཀ་རྒྱན་གསུམ་སོགས་ཀྱིས་མཐུན་པར་བཅད་ཤེས་ཀྱི་ངོ་བོ་དྲན་པ་ཡིན་པར་བཤད་ལ། ཞེས་གསུངས་པའི་ཕྱིར་
ན་ཁ་ཅིག་གིས་མ་ཁྱབ་སྟེ། མདོ་སོགས་ཀྱི་ལུང་བཅད་ཤེས་གསུམ་གྱི་དྲན་པ་བཅད་ཤེས་གཙོ་བོར་བཤད་པ་ཙམ་
དང༌། སྡེ་བདུན་རྒྱན་གྱི་ལུང་དོན་གཟུང་བ་འཛིན་ཕྱིར་གྱི་དོན་བཤད་ཚུལ་ཙམ་ཡིན་པའི་ཕྱིར། དང་པོ་དེར་ཐལ།
ལེའུ་གཉིས་པའི་མཐའ་དཔྱོད་ལས་བཅད་ཤེས་ལ་དྲན་པ་འདྲེན་པའི་མངོན་སུམ་བཅད་ཤེས་དང་། དྲན་པ་བཅད་
ཤེས་དང་། ངེས་ཤེས་ཀྱི་བཅད་ཤེས་གསུམ་ཡོད་པས་དྲན་པ་བཅད་ཤེས་སྐབས་འདིར་གཙོ་བོར་བཤད་པ་ཙམ་
ཡིན་པའི་ཕྱིར། ཞེས་དང་། རྟགས་གཉིས་པའང་དེ་ཉིད་ལས། གཟུང་བ་འཛིན་ཕྱིར་གྱི་དོན་བཤད་ཚུལ་ཙམ་
ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། ལེའུ་གཉིས་པའི་མཐའ་དཔྱོད་དུ་དེ་ལྟར་གསུངས་ཀྱང་།
མངོན་སུམ་ལ་བཅད་ཤེས་མིན་པས་ཁྱབ་པ་སྡེ་བདུན་རྒྱན་གྱི་དགོངས་པ་ཡིན་པའི་ཕྱིར་ཏེ། སྡེ་བདུན་རྒྱན་གྱི་ལུང་
གོང་དུ་དྲངས་ཟིན་པ་དང༌། འདིར་དྲངས་མ་ཐག་པ་རྣམས་ཀྱིས་མངོན་སུམ་ཚད་མ་ལ་ཁྱད་པར་མེད་པར་གསལ་
པར་གསུངས་པའི་ཕྱིར་ཟེར་ན་དཔྱད་རྒྱུ་ཡོད། ལེའུ་གཉིས་པའི་མཐའ་དཔྱོད་དུ་སྒྲ་ལ་བཅད་ཤེས་སུ་སོང་ཡང་སྒྲ་
མ་རྟོགས་པའི་ཞིབ་ཆ་མ་ཤེས་པས་ནོངས་ཏེ། དེ་རྟོགས་ཟིན་ན་དེ་རྟོགས་པའི་བློ་ཡིན་མི་དགོས་པའི་ཕྱིར། མ་གྲུབ་
ན། སངས་རྒྱས་འཕགས་པ་ཚོགས་ལམ་པར་འགྱུར་རོ། ། ཞེས་གསུངས་པ་ལ། སངས་འཕགས་ཀྱིས་མི་བསད་
ཟིན་པ་ཡིན་མིན་སོགས་རོལ་རྩེད་མང་། ཁ་ཅིག་ཟུར་ལྡིང་གིས། ཡོན་ཏན་སྤྱི་གནས་གཅིག་པ་ལ། ། འཁྲུལ་བའི་
ལོག་པའི་ཤེས་པར་འགྱུར། ། ཞེས་པ་ནི་ཚད་མའི་མདོའི་དཔེ་འགར་འགྱུར་འདི་བཞིན་མི་སྣང་ཡང་། དོན་ནི།

• 120 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
ས་- - ----
ཉ་ཕྱི་ཆོས་ཅན། ཁྱོད་ལ་འགའ་ཞིག་གིས་དངུལ་དུ་འཁྲུལ་བའི་སྒོ་ནས་ལོག་པར་སྒྲོ་འདོགས་པའི་རྐྱེན་ཡོད་དེ།
ཁྱོད་དང་དངུལ་གཉིས་ལ་ཐུན་མོང་ངམ་འདྲེས་པར་གནས་པའི་སྤྱིའི་ཡོན་ཏན་ཁ་དོག་དཀར་པོ་ལ་དམིགས་པའི་
ཕྱིར། ཞེས་པའོ། ། འདི་ནི་འདིའི་ལེའུ་སེལ་བ་བརྟག་པ་ལས། འདྲེས་བའི་དངོས་པོའི་ཕྱིར་ཀུན་ལ། ། ལོག་
པའི་ཤེས་པར་ཐལ་བར་འགྱུར། ། ཞེས་པ་འདི་ཡིན་ནམ་སྙམ་ཡང་། འདིའི་དོན་ནི་ཤིང་གི་སྤྱི་ཆ་མེད་རྟག་དངོས་
མིག་ཤེས་ལ་སྣང་བར་གཞན་སྡེ་བས་འདོད་པ་བཀག་པ་ཡིན་པས་དཔྱད་དགོས་ཟེར། གཞན་དག་གིས། དེ་མི་
འཐད་པར་ཐལ། ཁྱོད་ཀྱིས་དྲངས་པའི་ལུང་སྔ་ཕྱི་གཉིས་པོ་འགྱུར་ཁྱད་ཙམ་ཡིན་ན་དོན་གཅིག་དགོས་པ་ལས།
དོན་མི་གཅིག་པ་མངོན་སུམ་གྱིས་གྲུབ་ལ། ལུང་སྔ་མ་ཡང་རྣམ་འགྲེལ་གྱི་རྣམ་བཤད་རྣམས་དང་། ཚད་མ་མདོའི་
དར་ཊིཀ་གང་དུའང་དྲངས་པ་མེད་ལ། དེར་མ་ཟད་ལེའུ་གཉིས་པའི་མཐའ་དཔྱོད་དུ་དྲངས་པ་མེད་པས། ཚད་
མ་མདོའི་ལུང་དང་ཡི་གེ་དག་པ་མིན་པར་སྒྲུབ་ནུས་པའི་ཕྱིར་ཟེར། ཡང་ཁ་ཅིག ཡིག་ཆར། རང་གི་འཛིན་
སྟངས་ཀྱི་ཞེན་ཡུལ་ལ་འཁྲུལ་བའི་རིག་པ་དེ། ལོག་ཤེས་ཀྱི་མཚན་ཉིད་དུ་གསུངས་པ་ལྟར་ཁས་ལེན་མི་རིགས་པའི་
ཕྱིར་ཏེ། གཞན་དུ་ན་གངས་རི་སྔོན་པོར་སྣང་བའི་དབང་ཤེས་ལྟ་བུ། ཞེན་ཡུལ་ལ་འཁྲུལ་བའི་བློར་འགྱུར་ལ།
དེ་ལྟར་ན་གངས་རི་དཀར་པོར་སྣང་བའི་དབང་ཤེས་ལྟ་བུ་ཞེན་ཡུལ་ལ་མ་འཁྲུལ་བའི་བློར་ཐལ་བའི་ཕྱིར་དང་། དེ་
ལ་ཞེན་ཡུལ་མེད་པའི་ཕྱིར། རྟོག་པ་ཁོ་ན་ལ་ཞེན་ཡུལ་ཡོད་གྱི་རྟོག་མེད་ཀྱི་ཤེས་པ་ལ་མེད་པའི་ཕྱིར་ཏེ། སྡེ་བདུན་
རྒྱན་ལས། ཞེན་ཡུལ་ནི་རང་འཛིན་རྟོག་པའི་ཞེན་སྟངས་ཀྱི་ཡུལ་དུ་གྱུར་བ་སྟེ། དཔེར་ན། བུམ་པ་ཉིད་བུམ་
པའོ་སྙམ་དུ་འཛིན་པའི་རྟོག་པའི་ཞེན་སྟངས་ཀྱི་ཡུལ་ཡིན་པ་ལྟ་བུའོ། ། ཞེས་དང་། ཚད་མ་རིགས་རྒྱན་ལས།
ཆོས་དེའི་ཞེན་ཡུལ་གྱི་མཚན་ཉིད། ཆོས་དེས་ཞེན་པའི་སྒོ་ནས་རིག་པར་བྱ་བ། དབྱེ་ན། སྐྱེས་བུའི་ཞེན་ཡུལ་
དང་། རྟོག་པའི་ཞེན་ཡུལ་གཉིས་ཞེས་གསུངས་པའི་ཕྱིར། དེས་ན་ལེའུ་གཉིས་པའི་མཐའ་དཔྱོད་ལས། རང་གི་
འཛིན་སྟངས་ཀྱི་དོན་ལ་ལོག་པར་ཞུགས་པའི་རིག་པ་དེ། ལོག་ཤེས་ཀྱི་མཚན་ཉིད་དུ་གསུངས་པ་ལྟར་ཡིན་པས་བློ་
རིག་མཐའ་དཔྱོད་དུ་མཚན་ཉིད་ཀྱི་ཟུར་དུ་ཞེན་ཡུལ་སྨོས་པ་དག་མ་དག་དཔྱད་དགོས་པའི་ཕྱིར་ཏེ། ཡིག་ཆ་དང་།
ལེའུ་གཉིས་པའི་མཐའ་དཔྱོད་གཉིས་ཀར་རྟོག་པ་ལོག་ཤེས་ཀྱི་མཚན་ཉིད་ཀྱི་ཟུར་དུ་ཞེན་ཡུལ་སྨོས་ནས་རྟོག་མེད་ལ་
མ་སྦྱར་བའི་རྒྱུ་མཚན་ཡོད་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྟོག་མེད་ཀྱི་ཤེས་པ་ལའང་ཞེན་
ཡུལ་ཡོད་པའི་ཕྱིར་ཏེ། རྣམ་ངེས་ཊིཀ་ཆེན་ལས། ཚད་མར་སོང་བ་ཡང་རང་གིས་གང་བཟུང་ཀུན་ལ་ཚད་མར་
གྱུར་བ་མ་ཡིན་གྱི་རྟོགས་བྱའི་དོན་ཞེན་ཡུལ་ལ་ཚད་མ་ཡིན་ལ། དེ་ལ་ཡང་རྣམ་པ་ཤར་ནས་རྟོགས་པའི་དངོས་སུ་
རྟོགས་པ་དང་རྣམ་པ་མ་ཤར་བཞིན་དུ་རྟོགས་པའི་ཤུགས་ལ་རྟོག་པ་གཉིས་ཚད་མ་ཀུན་ལ་ཡོད་ལ། མངོན་སུམ་
ཚད་མ་ལ་ཞེན་ཡུལ་སློབ་དཔོན་ཆོས་མཆོག་བཞེད་དེ། དེ་དང་། ཚད་མ་གཉིས་ཀ་དངོས་པོའི་ཡུལ་ཅན་དུ་བཤད་

བློ་རིག་གི་སྤྱི་དོན་མདོར་བསྡུས་དོགས་དཔྱོད། ། • 121 •
པའི་དོན་རང་དོན་གྱི་སྐབས་སུ་འཆད་པར་འགྱུར་རོ། ། ཞེས་དང་། རིགས་ཐིག་དར་ཊཱིཀ་ལས། ཞེན་པའི་ཡུལ་
ནི། ཚད་མས་རྟོགས་པའི་དོན་ཏེ། རྗེས་དཔག་གིས་རྟོགས་པའི་དོན་ལྐོག་གྱུར་རང་མཚན་དང་། མངོན་སུམ་
གྱིས་རྟོགས་པའི་དོན་རང་མཚན་གཉིས་ཀ་ཞེན་པའི་ཡུལ་ཡིན་ནོ། ། སློབ་དཔོན་ཆོས་མཆོག་གིས། མངོན་སུམ་
གྱི་སྟོབས་ཀྱིས་དྲངས་པའི་ངེས་ཤེས་ཀྱིས་ཞེན་པར་བྱས་པ་ལ་བཏགས་ནས་མངོན་སུམ་ཚད་མ་ལ་ཡང་ཞེན་ཡུལ་ཡོད་
པའི་ཐ་སྙད་མཛད་དོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག། ཡིག་ཆར། དེ་ལ་དབྱེ་ན་རྟོག་མེད་དུ་
གྱུར་པའི་ལོག་ཤེས་དང་། རྟོག་པར་གྱུར་པའི་ལོག་ཤེས་གཉིས་ཡོད། ཅེས་གསུངས་པ་ལྟར་ཁས་ལེན་མི་རིགས་
པར་ཐལ། རྟོག་པ་ལོག་ཤེས། ལོག་རྟོག། སྒྲོ་འདོགས་གསུམ་པོ་དོན་གཅིག་ཡིན་པའི་ཕྱིར་ཏེ། སྡེ་བདུན་རྒྱན་
ལས། རྟོག་པ་ལ་བློ་རིག་མི་འདྲ་པའི་སྒོ་ནས་དབྱེ་ན། མ་རྟོགས་པའི་རྟོག་པ་དང་། ངེས་ཤེས་གཉིས། དང་པོའི་
མཚན་ཉིད། རང་གི་ཞེན་སྟངས་ཚད་མས་དངོས་སུ་འགོག་ནུས་ཀྱི་བློ། དབྱེ་ན། ལོག་རྟོག་དང༌། ཐེ་ཚོམ་
གཉིས། དང་པོ་དང་རྟོག་པ་ལོག་ཤེས་དོན་གཅིག་ཅིང་། དེའི་མཚན་ཉིད། རང་གི་ཞེན་སྟངས་ཀྱི་ཡུལ་ཐ་སྙད་
དུའང་མ་གྲུབ་པའི་རྟོག་པ། འདི་དང་སྒྲོ་འདོགས་ཀྱང་དོན་གཅིག དཔེར་ན། སྒྲ་རྟག་འཛིན་གྱི་རྟོག་པ་ལྟ་
བུའོ། ། ཞེས་གསུངས་པའི་ཕྱིར་ཟེར། གཞན་དག་གིས། དེ་མི་འཐད་པར་ཐལ། སྒྲོ་འདོགས་ལ་རྟོག་པ་ལོག་
ཤེས་ཀྱིས་མ་ཁྱབ་པའི་ཕྱིར་ཏེ། སྒྲོ་འདོགས་ལ་ཤེས་པས་མ་ཁྱབ་པའི་ཕྱིར་ཏེ། སྒྲོ་འདོགས་ལ་སྒྲ་རྟོག་གཉིས་ཡོད་
པའི་ཕྱིར། ལེའུ་གཉིས་པའི་མཐའ་དཔྱོད་ལས། གཞན་དག་ན་རེ། སྒྲོ་འདོགས་མྱོང་པའི་རང་རིག་མངོན་སུམ་
ཚད་མ་ཆོས་ཅན། ཚད་མ་མ་ཡིན་པར་ཐལ། ངོ་བོའི་ཁྱད་པར་སྒྲོ་འདོགས་མི་གཅོད་པའི་ཕྱིར། དེར་ཐལ། སྒྲོ་
འདོགས་དང་ངོ་བོ་གཅིག་ཡིན་པའི་ཕྱིར། རྟགས་གྲུབ་སྟེ། སྒྲོ་འདོགས་ལ་སྒྲ་རྟོག་གཉིས་ཡོད་པའི་ཕྱིར། རྩ་
བརཆ་ཤས་སྒྲོ་འདོགས་ཇི་སྙེད་པ། ། ནས། སྒྲ་ཡང་དེ་སྙེད་ཁོ་ནར་ངེས། ། ཞེས་གསུངས་པའི་ཕྱིར། ཡང་སྒྲོ་
འདོགས་ཀྱི་ཤེས་པ་མྱོང་བའི་རང་རིག་ཚད་མ་ཆོས་ཅན། ངོ་བོའི་ཁྱད་པར་སྒྲོ་འདོགས་གཅོད་བྱེད་ཡིན་པར་ཐལ།
ཚད་མ་ཡིན་པའི་ཕྱིར། འདོད་མི་ནུས་ཏེ། སྒྲོ་འདོགས་ཀྱི་ཤེས་པ་དང་ངོ་བོ་གཅིག་ཡིན་པའི་ཕྱིར་ན་མ་ཁྱབ།
ཅེས་གསུངས་པའི་ཕྱིར། འོན་ཀྱང་འདིར་ཚད་མ་ཡིན་ན་སྒྲོ་འདོགས་གཅོད་བྱེད་ཡིན་པས་ཁྱབ་པར་གསུངས་པ་
ལྟར་ཡིན་མིན་དཔྱད་དགོས་ཟེར། ལ་ལས་དེ་གཉིས་ཀ་མི་འཐད་པར་ཐལ། གཞི་དེ་ཡིན་པ་དང་ཡོད་པ་ལ་མ་ཡིན་
པ་དང་མེད་པར་འཛིན་ན། སྐུར་འདེབས་དང་། གཞི་དེ་མ་ཡིན་པ་དང་མེད་པ་ལ་ཡིན་པ་དང་ཡོད་པར་འཛིན་
ན་སྒྲོ་འདོགས་ཡིན་དགོས་པའི་ཕྱིར། གསེར་ཕྲེང་ལས། ཡོད་པ་དང་ཡིན་པ་དེ་ལས་ལྡོག་པ་ནི་སྐུར་འདེབས་དང་།
མེད་པ་དང་མ་ཡིན་པ་དེ་ལས་ལྡོག་པ་ནི་སྒྲོ་འདོགས་སོ། ། ཞེས་གསུངས་པའི་ཕྱིར་དང་། ཆ་ཤས་སྒྲོ་འདོགས་ཇི་
སྙེད་པ། ། ཞེས་སོགས་ཀྱི་སྐབས་སུ་སྒྲོ་འདོགས་ལ་སྒྲ་རྟོག་གཉིས་ཡོད་པར་ཐར་ལམ་གསལ་བྱེད་དང་། ཊཱིཀ་ཆེན་

· 122 · བློ་རིག་གི་སྤྱི་དོན་མདོར་བསྡུས་དོགས་དཔྱོད།
སོགས་ལས་མ་གསུངས་ལ། དྲང་ངེས་མཐའ་དཔྱོད་དུའང་ཡོད་མཐའ། རྟག་མཐའ། སྒྲོ་འདོགས་ཀྱི་མཐའ་
རྣམས་དོན་གཅིག ། དེའི་མཐར་འཛིན་རྣམས་དོན་གཅིག མེད་མཐའ་ཆད་མཐའ་སྐུར་འདེབས་ཀྱི་མཐའ་
གསུམ་དོན་གཅིག དེའི་མཐར་འཛིན་རྣམས་དོན་གཅིག ཞེས་གསུངས་པའི་ཕྱིར་ཟེར་བ་རྣམས་ལ་དཔྱད་
དགོས་ཤིང་། ཚད་མ་ཡིན་ན། ཁྱོད་དང་འཛིན་སྟངས་དངོས་འགལ་དུ་ཞུགས་པའི་ལོག་ཤེས་ཡོད་པས་ཁྱབ་མ་
ཁྱབ་དང་། ཁྱབ་ན། ཤེས་བྱ་དངོས་པོ་ཡིན་པར་གྱུར་པའི་གང་ཟག་གི་བདག་མེད་ཡིན་མིན་སོགས་རྩོད་རྒྱུ་མང་།
གཞན་ཡང་། སྡེ་བདུན་རྒྱན་གྱི་ལུང་གོང་དུ་དྲངས་པ་ལྟར་ཁས་ལེན་མི་རིགས་པར་ཐལ། རྟོག་པ་ལོག་ཤེས་ཡིན་ན་
སྒྲོ་འདོགས་ཡིན་པས་ཁྱབ་ཀྱང་ལོག་རྟོག་གིས་མ་ཁྱབ། སྒྲོ་འདོགས་ལ་ལོག་རྟོག་གིས་ཀྱང་མ་ཁྱབ། རྟོག་པ་ལོག་
ཤེས་ཀྱིས་ཀྱང་མ་ཁྱབ་པའི་ཕྱིར། དང་པོ་དེར་ཐལ། གཟུགས་ཕྱི་རོལ་དོན་དུ་གྲུབ་པར་འཛིན་པའི་བློ་དེ། རྟོག་
པ་ལོག་ཤེས་ཡིན་ཀྱང་། ལོག་རྟོག་མ་ཡིན་པའི་ཕྱིར། དགྲ་བཅོམ་པའི་རྒྱུད་ལ་ལོག་རྟོག་མེད་པའི་ཕྱིར། གུང་
ཐང་རྟེན་འབྲེལ་ལས། དགྲ་བཅོམ་པས་ལོག་རྟོག་སྤངས་པའི་ཕྱིར་དང་། ཞེས་གསུངས་པའི་ཕྱིར། གཉིས་
པའང་དེ་དང་འདྲ་ཞིང་། གཞན་ཡང་། སྒྲ་རྟག་གམ་མི་རྟག་སྙམ་པའི་ཐེ་ཚོམ་ཆོས་ཅན། ལོག་རྟོགཡིན་པར་
ཐལ། སྒྲོ་འདོགས་ཡིན་པའི་ཕྱིར་ཏེ། སྒྲ་རྟག་འཛིན་གྱི་སྒྲོ་འདོགས་ཡིན་པའི་ཕྱིར་ཏེ། སྒྲ་མི་རྟག་པར་རྟོགས་པའི་
རྗེས་དཔག་གི་གསར་དུ་གཅོད་རྒྱུའི་སྒྲོ་འདོགས་ཡིན་པའི་ཕྱིར། ཁྱབ་སྟེ། སྒྲ་མི་རྟག་པར་རྟོགས་པའི་རྗེས་དཔག་
སྐྱེས་པ། སྒྲ་རྟག་འཛིན་གྱི་སྒྲོ་འདོགས་ཆོད་པ་དུས་མཉམ་ཡིན་པའི་ཕྱིར་ཏེ། རྟགས་རིགས་མཐའ་དཔྱོད་ལས།
བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱ་འཇལ་བའི་རྗེས་དཔག་གིས་གསར་དུ་གཅོད་རྒྱུའི་སྒྲོ་
འདོགས་ཡོད་པའི་ཕྱིར། དེར་ཐལ། སྒྲ་རྟག་གམ་མི་རྟག་ཕལ་ཆེར་རྟག་ལས་ཆེ་སྙམ་པའི་ཐེ་ཚོམ་དེ་དེ་ཡིན་པའི་
ཕྱིར། དེར་ཐལ། ཤཱཀྱ་བློའི་འགྲེལ་བ་ལས། རྗེས་སུ་དཔག་པའི་ཚད་མ་འགའ་ཞིག་ལ་ལོག་པར་རྟོག་པ་མེད་དུ་
ཟིན་ཀྱང་། འོན་ཀྱང་ཐེ་ཚོམ་ཡོད་པར་འགྱུར་ལ་ཐེ་ཚོམ་ཀྱང་གཉིས་ཀའི་ཆ་ལ་བརྟེན་པ་ཡིན་པས་ལོག་པར་རྟོག་
པའི་ཕྱོགས་ལ་འཁྲུལ་བར་འགྱུར་རོ། ། ཞེས་གསུངས་པའི་ཕྱིར། ཁྱབ་སྟེ། མེད་དུ་ཟིན་ཀྱང་ཞེས་པ་ཡན་ཆད་
ཀྱིས་གློ་བུར་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་རྟོགས་པའི་རྗེས་དཔག་གིས་གསར་དུ་གཅོད་རྒྱུའི་སྒྲོ་འདོགས་
ལ་མཐའ་གཅིག་ཏུ་དུ་ལྡན་ལ་ལ་མེ་མེད་པར་འཛིན་པའི་སྒྲོ་འདོགས་མེད་པ་བསྟན། འོན་ཀྱང་མན་ཆད་ཀྱིས་དེ་
འདྲའི་རྗེས་དཔག་གིས་གསར་དུ་གཅོད་རྒྱུའི་སྒྲོ་འདོགས་ཡོད་པར་བསྟན་པའི་ཕྱིར། དེར་ཐལ། ཐེ་ཚོམ་དང་
གཉིས་ཀའི་ཆ་ལ་བརྟེན་པ་ཡིན་པས། ལོག་པར་རྟོག་པའི་ཕྱོགས་ལ་འཁྲུལ་པར་འགྱུར་རོ། ། ཞེས་པའི་གཞུང་
འདིས་དུ་ལྡན་ལ་ལ་མེ་ཡོད་དམ་མེད་སྙམ་པའི་ཐེ་ཚོམ་དེ། སྒྲོ་འདོགས་སུ་བསྟན་པའི་ཕྱིར། ཞེས་གསུངས་པའི་
ཕྱིར། རྩ་བར་འདོད་མི་ནུས་ཏེ། ལོག་རྟོག་ལ་ཐེ་ཚོམ་མ་ཡིན་དགོས་པའི་ཕྱིར། གུང་ཐང་རྟེན་འབྲེལ་ལས། ཐེ་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 123 •
ཚོམ་གྱིས་ལོག་པར་བཟུང་བ་མ་ཡིན་པས་ལོག་རྟོག་ཏུ་མི་འགྲོ་བའི་ཕྱིར། ཞེས་གསུངས་པའི་ཕྱིར་ཟེར་བ་ལའང་།
ལ་ལས། ཐེ་ཚོམ་ལོག་རྟོག་མིན་པར་གསུངས་པ་ལྟར་ཁས་ལེན་མི་རིགས་ལ། སྒྲ་རྟག་གམ་མི་རྟག་སྙམ་པའི་ཐེ་ཚོམ་
སྒྲ་རྟག་འཛིན་གྱི་སྒྲོ་འདོགས་སུ་གསུངས་པ་ལྟར་ཁས་ལེན་མི་རིགས་པའི་ཕྱིར། དང་པོ་དེར་ཐལ། ཐེ་ཚོམ་དང་
ལོག་རྟོག་མི་འགལ་བའི་ཕྱིར། འཐད་ལྡན་ལས། ཐེ་ཚོམ་དང་ལོག་པར་རྟོག་པ་མི་འགལ་སྟེ། དེ་གཉིས་བྱ་བ་
གཅིག་པའི་ཕྱིར་རོ། ། ཞེས་གསུངས་པའི་ཕྱིར། གཉིས་པ་དེར་ཐལ། གུང་ཐང་རྟེན་འབྲེལ་ལས། མ་རིག་པ་
ལ་ལོག་རྟོག་གིས་ཁྱབ་པར་ཐལ། དེ་ལ་ལོག་ཤེས་ཀྱིས་ཁྱབ་པའི་ཕྱིར་ན་མ་ཁྱབ་སྟེ། དགྲ་བཅོམ་པས་ལོག་རྟོག་
སྤངས་པའི་ཕྱིར་དང་། ཐེ་ཚོམ་དང་མཚུངས་ལྡན་གྱི་མ་རིག་པའང་ཡོད་པའི་ཕྱིར་དང་། ཐེ་ཚོམ་གྱིས་ལོག་པར་
བཟུང་བ་མ་ཡིན་པས་ལོག་རྟོག་ཏུ་མི་འགྲོ་བའི་ཕྱིར། གཞན་དུ་ན་བདེན་པར་ཡོད་དམ་མེད་སྙམ་པའི་ཐེ་ཚོམ་
བདེན་འཛིན་དུ་འདོད་དགོས་པས་ཐེ་ཚོམ་མཐོང་སྤངས་ཉོན་མོངས་མ་ཡིན་པར་འགྱུར་རོ། ། ཞེས་གསུངས་པའི་
ཕྱིར་ཟེར། ཁ་ཅིག་ན་རེ། འགའ་ཞིག་གིས་ཐེ་ཚོམ་ལ་དབྱེ་ན། དོན་འགྱུར། དོན་མི་འགྱུར། ཆ་མཉམ་པའི་ཐེ་
ཚོམ་གསུམ་ཡོད་ཟེར་པ་མི་འཐད་པར་ཐལ། དེ་གསུམ་པོ་གང་རུང་ཡིན་ན། ཐེ་ཚོམ་ཡིན་པས་མ་ཁྱབ་པའི་ཕྱིར།
བློ་རིག་མཐའ་དཔྱོད་ལས། དེ་གསུམ་པོ་གང་རུང་ཡིན་ན། ཐེ་ཚོམ་ཡིན་དགོས་པར་ཐལ། འདོད་པའི་ཕྱིར།
འདོད་ན། ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཕྱི་རོལ་དོན་དུ་གྲུབ་བམ་མ་གྲུབ་ཕལ་ཆེར་མ་གྲུབ་ལས་ཆེ་
སྙམ་པའི་ཐེ་ཚོམ་ཆོས་ཅན། ཐེ་ཚོམ་ཡིན་པར་ཐལ། དེ་གསུམ་པོ་གང་རུང་ཡིན་པའི་ཕྱིར། དེར་ཐལ། དོན་
འགྱུར་གྱི་ཐེ་ཚོམ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་དོན་འགྱུར་གྱི་ཐེ་ཚོམ་ཡོད་པའི་ཕྱིར། དེར་ཐལ། དེ་
རྟོགས་དགོས་ཀྱི་ཉན་ཐོས་དགྲ་བཅོམ་ཡོད་པའི་ཕྱིར། གོང་དུ་འདོད་ན། དེ་ཆོས་ཅན། ཉོན་མོངས་ཡིན་པར་
ཐལ། ཐེ་ཚོམ་ཡིན་པའི་ཕྱིར། ཁྱབ་སྟེ། རྩ་ཉོན་དྲུག་པོ་གང་རུང་ཡིན་ན། ཉོན་མོངས་ཡིན་པས་ཁྱབ་པ་གང་
ཞིག རྩ་ཉོན་དྲུག་འདྲེན་ཚུལ་ཡོད་པའི་ཕྱིར། ཞེས་གསུངས་པའི་ཕྱིར་ཟེར། གཞན་དག་གིས་དེ་མི་འཐད་པར་
ཐལ། དེ་ལྟར་དུ་ཁས་ལེན་དགོས་པའི་ཕྱིར། དེ་ཉིད་ལས། དེ་ལ་དབྱེ་ན། དོན་འགྱུར་གྱི་ཐེ་ཚོམ། དོན་མི་
འགྱུར་གྱི་ཐེ་ཚོམ། ཆ་མཉམ་པའི་ཐེ་ཚོམ་དང་གསུམ་ཡོད། ཞེས་སོགས་གསུངས་པའི་ཕྱིར་ཟེར། ལ་ལས། དགྲ་
བཅོམ་པའི་རྒྱུད་ཀྱི་གཟུགས་ཕྱི་རོལ་དོན་དུ་གྲུབ་བམ་མ་གྲུབ་སྙམ་པའི་ཐེ་ཚོམ་ཡོད་ཀྱང་ཐེ་ཚོམ་མིན་ཟེར་པ་མི་
འཐད་པར་ཐལ། དེ་གཟུགས་ཕྱི་རོལ་དོན་དུ་མ་གྲུབ་པར་རྟོགས་པའི་རྗེས་དཔག་གིས་གསར་དུ་གཅོད་རྒྱུའི་སྒྲོ་
འདོགས་ཡིན་ལ། དེ་ལ་གཟུགས་ཕྱི་རོལ་དོན་དུ་གྲུབ་པར་མཐའ་གཅིག་ཏུ་འཛིནཔའི་སྒྲོ་འདོགས་མེད་ཀྱང་མཐའ་
གཉིས་སུ་འཛིན་པའི་སྒྲོ་འདོགས་དགོས་པར་བསྒྲུབས་ཟིན་པ་དེའི་ཕྱིར་དང་། རྗེས་དཔག་དེས་གསར་དུ་གཅོད་
རྒྱུའི་སྒྲོ་འདོགས་ཡོད་པའི་ཕྱིར་ཟེར། གཞན་ཡང་༌། དགྲ་བཅོམ་པའི་རྒྱུད་ཀྱི་གཟུགས་ཕྱི་རོལ་དོན་དུ་གྲུབ་བམ་མ་

• 124 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
གྲུབ་སྙམ་པའི་ཐེ་ཚོམ་དེ། གཟུགས་ཕྱི་རོལ་དོན་དུ་གྲུབ་པར་འཛིན་པའི་སྒྲོ་འདོགས་ཡིན་ནམ་མིན། དང་པོ་ལྟར་
ན་རྟེན་འབྲེལ་གྱི་ལུང་སྔར་དྲངས་པ་དང་འགལ་བར་འགྱུར་ལ། གཉིས་པ་ལྟར་ན། གཟུགས་ཕྱི་རོལ་དོན་དུ་མ་
གྲུབ་པར་རྟོགས་པའི་རྗེས་དཔག་གིས་གསར་དུ་གཅོད་རྒྱུའི་སྒྲོ་འདོགས་མེད་པར་ཐལ་ལོ་ཟེར་བ་ལ་དཔྱད་རྒྱུ་ཡོད།
ལ་ལས། དེ་མི་རིགས་པར་ཐལ། ཉོན་མོངས་ཅན་མ་ཡིན་པའི་ཐེ་ཚོམ་ཡོད་པའི་ཕྱིར་ཏེ། དེ་མེད་ན། རིགས་
ངེས་ཉན་ཐོས་མཐོང་ལམ་རྣམ་གྲོལ་ལམ་པ་བས་དེ་སྤངས་དགོས་ལ། དེ་ལྟར་ན་ཕྱི་དོན་མེད་པ་མ་རྟོགས་པར་ཕྱི་
དོན་དུ་འཛིན་པའི་སྒྲོ་འདོགས་ཆོད་པ་ཡོད་པར་ཐལ་བར་འགྱུར་ལ། ཆོས་དེ་གསར་དུ་རྟོགས་ན་ཆོས་དེ་ལ་སྒོ་
འདོགས་གསར་དུ་ཆོད་པས་མ་ཁྱབ་པར་ཡང་འགྱུར་བས། ཉོན་མོངས་ཅན་མ་ཡིན་པའི་ཐེ་ཚོམ་ངེས་པར་ཁས་
བླངས་དགོས་པའི་ཕྱིར་རོ་ཞེས་ཟེར། ཁ་ཅིག མིང་དང་རིགས་སོགས་ཞེས་སོགས་ཀྱི་སྐབས་སུ་མངོན་སུམ་རྟོག་
བྲལ་དུ་སྒྲུབ་པའི་རིགས་པ་དངོས་སུ་མ་བསྟན་པའི་ཕྱིར་ཏེ། ཊཱིཀ་ཆེན་ལས། དེ་ཡང་ཚད་མ་མདོར། མིང་དང་
རིགས་སོགས་སྦྱོར་བ་ཡི། ། རྟོག་པ་དང་བྲལ་མངོན་སུམ་མོ། ། ཞེས་པ་ཙམ་ཞིག་གསུངས་ཀྱི། མངོན་སུམ་རྟོག་
པ་དང་བྲལ་བའི་སྒྲུབ་བྱེད་ཀྱི་རིགས་པ་དངོས་སུ་མ་གསུངས་པས། འདིར་རྟོག་བྲལ་གྱི་རིགས་པ་རྒྱས་པར་བསྟན་
པའི་སྒོ་ནས་མདོ་དེའི་དོན་གཏན་ལ་དབབ་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་
ཐལ། གཞུང་དེས་སྔོན་འཛིན་དབང་ཤེས་ལྟ་བུ་རྟོག་བྲལ་དུ་སྒྲུབ་ནས། དེའི་རྟགས་ཀྱི་སྔོན་འཛིན་དབང་ཤེས་
མངོན་སུམ་དུ་བསྒྲུབ་པའི་ཕྱིར་ཏེ། ཚད་མ་མདོའི་དར་ཊཱིཀ་ལས། རྩ་བའི་ཚིག་འདི་ལྟར་ན། སྔོན་འཛིན་དབང་
ཤེས་ལྟ་བུ་རྟོག་བྲལ་དུ་བསྒྲུབས་ནས། དེ་དང་མ་འཁྲུལ་བ་ཚོགས་པས་མངོན་སུམ་དུ་མཚོན་པས་མཚན་ཉིད་རྗེས་
བརྗོད་ཀྱི་སྒྲ་དང་། མཚོན་བྱ་སྒྲུབ་པའི་སྒྲས་བསྟན་པ་ཡིན་ནོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག
མཚན་ཉིད་རྗེས་བརྗོད་དང་། མཚོན་བྱ་སྒྲུབ་པའི་སྒྲས་བསྟན་པ་མི་འཐད་པར་ཐལ། མཚན་གཞི་རྗེས་བརྗོད་
དང་། མཚན་ཉིད་སྒྲུབ་པའི་སྒྲས་བསྟན་དགོས་པའི་ཕྱིར་ཏེ། དེ་ལྟར་རྣམ་ངེས་དང་། འཐད་ལྡན་ལས་གསུངས་
པ་གང་ཞིག སྐབས་འདིའི་མཚན་གཞི་མཚོན་བྱ་ལ་བྱེད་པའི་ཕྱིར། དང་པོ་དེར་ཐལ། ཚད་མ་མདོའི་དར་ཊཱིཀ་
ལས། རྣམ་ངེས་ལས། མངོན་སུམ་རྟོག་བྲལ་མ་འཁྲུལ་བ། ཞེས་འབྱུང་བ་ལྟར་ན། མཚན་གཞི་གྲུབ་ཟིན་རྗེས་སུ་
བརྗོད་ནས། མཚན་ཉིད་མ་འཁྲུལ་བ་བསྒྲུབ་པར་བྱེད་པ་སྒྲུབ་པའི་སྒྲས་བསྟན་པ་ཡིན་ནོ། ། ཞེས་གསུངས་པའི་
ཕྱིར། གཉིས་པ་དེར་ཐལ། རྣམ་ངེས་ཊིཀ་ཆེན་ལས། དང་པོ་ནི། འཐད་ལྡན་དུ་མངོན་སུམ་ཞེས་བྱ་བ་ནི་
མཚན་གཞི་རྗེས་སུ་བརྗོད་པས་ཏེ། མངོན་སུམ་ཕྱིས་བརྗོད་པར་བྱ་བ་མངོན་སུམ་དུ་བྱེད་པའི་ཤེས་པ་རབ་ཏུ་
གྲགས་པ་དེ་ནི་རྟོག་པ་དང་བྲལ་ཞིང་མ་འཁྲུལ་བའོ། ། ཞེས་དེ་ལྟར་མངོན་སུམ་གྱི་རྗེས་སུ་བརྗོད་ནས་རྟོག་པ་དང་
བྲལ་བ་ཉིད་ལ་སོགས་པའི་མཚན་ཉིད་སྒྲུབ་པར་བྱེད་པ་ཡིན་ནོ་ཞེས་མཚན་གཞི་གྲུབ་ཟིན་པའི་དོན་དེ་ཉིད་སླར་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 125 •
ཡང་རྗེས་སུ་བརྗོད་པའི་སྒྲ་ནི་མཚན་གཞིའམ་མཚོན་བྱ་རྗེས་བརྗོད་ཀྱི་སྒྲ་ཞེས་ཟེར་ལ། མཚན་ཉིད་རྟོག་བྲལ་མ་
འཁྲུལ་བ་སྔར་མ་གྲུབ་པ་སྒྲུབ་པའི་ཆེད་དུ་བརྗོད་པ་ཡིན་པས་དེ་བརྗོད་པའི་སྒྲ་ལ་མཚན་ཉིད་སྒྲུབ་པའི་སྒྲ་ཞེས་ཟེར་
རོ། ། ཞེས་དང་། བློ་རིག་མཐའ་དཔྱོད་དུའང༌། མཚོན་བྱ་རྗེས་བརྗོད་དང་མཚན་ཉིད་སྒྲུབ་པའི་སྒྲ་དོན་བཤད་
པ་དང་བཞི། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། འཐད་ལྡན་དུ་མཚན་གཞི་ཞེས་
གསུངས་པ་མཚོན་བྱ་ལ་མི་བྱེད་པའི་ཕྱིར་ཏེ། མཚན་མཚོན་གཞི་གསུམ་གྱི་མཚན་གཞི་ལ་བྱེད་པའི་ཕྱིར་ཏེ། རྣམ་
ངེས་ཊིཀ་ཆེན་ལས། རང་ལུགས་ནི་སློབ་དཔོན་ཆོས་མཆོག་གི་བཞེད་པ་ཉིད་སྐྱོན་མེད་པར་གནས་ཏེ། འདི་ལྟར་
རྣམ་པར་གཞག་འཇོག་ལ་མཚན་མཚོན་དུ་བྱས་ནས་མཚོན་བྱ་རྗེས་བརྗོད་དང་མཚན་ཉིད་སྒྲུབ་པར་བཞེད་པ་མ་
ཡིན་ཏེ། རྣམ་པར་འཇོག་བྱེད་མ་ངེས་པར་རྣམ་པར་གཞག་བྱ་ངེས་པར་སློབ་དཔོན་ཆོས་མཆོག་མི་བཞེད་ཅིང་།
དེའི་རྣམ་པར་གཞག་བྱ་མ་ཡིན་པར་ཐལ་བར་འགྱུར་རོ། ། དེས་ན་འདིར་རྟོག་བྲལ་མ་འཁྲུལ་བའི་ཤེས་པའི་རྣམ་
པར་གཞག་བྱ་ནི་མངོན་སུམ་ཚད་མ་ཡིན་ལ་འདིར་ནི་དཔྱོད་པ་བ་ལ་སོགས་པས་དོན་མངོན་སུམ་དུ་བྱེད་པས་ན་
མངོན་སུམ་ཞེས་པའི་སྒྲའི་དོན་ངེས་ཀྱང། དེ་རྟོག་པར་སྒྲོ་འདོགས་པས་རྟོག་བྲལ་མ་འཁྲུལ་བ་སྔར་མ་གྲུབ་པ་སྒྲུབ་
པར་ཤིན་ཏུ་གསལ་བའི་ཕྱིར་རོ། ། ཞེས་དང་། དེས་ཆོས་མཆོག་གི་དགོངས་པ་ནི་ཊིཀྐ་ཚིག་དོན་ལེགས་པར་
བཤད་པ་ལས་རྟོགས་པར་འགྱུར་ཏེ། འདི་ལྟར། མངོན་སུམ་རྟོག་བྲལ་མ་འཁྲུལ་བ། ། ཞེས་བཤད་པའི་མངོན་
སུམ་གྱི་སྒྲའི་དོན་ནི་ལྐོག་ཏུ་མ་གྱུར་པའི་དོན་མངོན་སུམ་དུ་བྱེད་པའི་ཤེས་པ་དཔྱོད་པ་བས་ཀྱང་གྲུབ་ཟིན་པ་ཁྱད་
གཞི་སྒྲ་འཛིན་ཉན་ཤེས་མ་འཁྲུལ་བ་ལྟ་བུ་ཡིན་ལ། རྟོག་བྲལ་བ་ནི་དེའི་སྟེང་དུ་མ་གྲུབ་པ་བསྒྲུབ་པར་བྱ་བ་མི་རྟག་
པ་ལྟ་བུ་ཡིན་པར་ཆེས་ཤིན་ཏུ་གསལ་བས་མཚན་ཉིད་མ་གྲུབ་པའི་སྔར་མཚོན་བྱ་གྲུབ་པ་ལ་གནོད་པ་བརྗོད་པ་ནི་
ཕྱོགས་སྔ་མ་མ་ལོན་པའོ། ། དེ་ལ་སྒྲུབ་པ་དང་རྗེས་བརྗོད་ཀྱི་སྒྲའི་སྐབས་གཉིས་ལས་མཚན་གཞི་དོན་མངོན་སུམ་
དུ་བྱེད་པའི་ཤེས་པ་དང་། མཚན་ཉིད་རྟོག་བྲལ་མ་འཁྲུལ་བ་གྲུབ་ཟིན་པ་ལ་ནི་མཚན་ཉིད་རྗེས་སུ་བརྗོད་ནས་
མཚན་གཞི་སྟེ་མཚོན་བྱ་མངོན་སུམ་ཤེས་པར་བྱེད་ལ། དེ་ཡང་མཚན་ཉིད་སྔར་མ་གྲུབ་པ་ལ་ནི་མཚན་ཉིད་སྒྲུབ་
པར་བྱེད་དོ། ། ཞེས་གསུངས་པའི་ཕྱིར་ཟེར། ཡང་ལ་ལས་དེ་མི་འཐད་པར་ཐལ། ཚད་མ་མདོ་དང་། རྣམ་
ངེས་ཀྱི་བཤད་ཚུལ་མི་མཐུན་ལ། འཐད་ལྡན་གྱི་བཤད་ཚུལ་ལའང་དཔྱོད་དགོས་ཀྱི། རྣམ་ངེས་ཊཱིཀ་ཆེན་ལྟར་
ཁས་ལེན་མི་རིགས་པའི་ཕྱིར། དང་པོ་དེར་ཐལ། ཚད་མ་མདོའི་དར་ཊཱིཀ་ལས། རྩ་བའི་ཚིག་འདི་ལྟར་ན་སྔོན་
འཛིན་དབང་ཤེས་ལྟ་བུ་རྟོག་བྲལ་དུ་བསྒྲུབས་ནས། དེ་དང་མ་འཁྲུལ་བ་ཚོགས་པའི་མངོན་སུམ་དུ་མཚོན་པས་
མཚན་ཉིད་རྗེས་བརྗོད་ཀྱི་སྒྲ་དང་། མཚོན་བྱ་སྒྲུབ་པའི་སྒྲས་བསྟན་པ་ཡིན་ནོ། ། རྣམ་ངེས་ལས། མངོན་སུམ་
རྟོག་བྲལ་མ་འཁྲུལ་བ་ཞེས་བྱུང་བ་ལྟར་ན། མཚན་གཞི་གྲུབ་ཟིན་རྗེས་སུ་བརྗོད་ནས་མཚན་ཉིད་མ་འཁྲུལ་བ་སྒྲུབ་

• 126 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད། 
པར་བྱེད་པ་སྒྲུབ་པའི་སྒྲས་བསྟན་པ་ཡིན་ནོ། ། གཉིས་ཀ་ལྟར་ཡང་རྟོག་བྲལ་མ་འཁྲུལ་བའི་ཤེས་པས། སྔོན་
འཛིན་དབང་ཤེས་ལྟ་བུ་མངོན་སུམ་དུ་མཚོན་པ་ལ་ཁྱད་པར་མེད་དོ། ། ཞེས་གསུངས་པའི་ཕྱིར། རྟགས་གཉིས་
པ་དེར་ཐལ། མཚན་གཞི་དང་མཚོན་བྱ་ཁྱད་པར་ཡོད་པར་གསུངས་པ་བོད་ལ་གྲགས་པའི་ཐ་སྙད་ཡིན་གྱི། རྒྱ་
གཞུང་གང་ལས་ཀྱང་དེ་འདྲའི་ཐ་སྙད་མ་གསུངས་པའི་ཕྱིར་ཏེ། གསེར་ཕྲེང་ལས། ལོ་ཙཱ་བ་ཆེན་པོ་ཁ་ཅིག
མཚན་གཞི་དང་མཚོན་བྱ་ལ་ཁྱད་པར་མེད་ལ་སྐད་དོད་ཀྱང་གཅིག་པས་དེ་གཉིས་སོ་སོར་བྱས་ནས་བོད་རྣམས་
འཆད་ལ་མི་འཐད་གསུངས་པ་ནི་གཞུང་ལུགས་ཆེན་པོ་རྣམས་སུ་དེ་ཁོ་ན་བཞིན་བྱུང་བས་མཚོན་བྱ་སྦྱོར་བའི་ཆོས་
ཅན་ལ་མཚོན་གཞིའི་ཐ་སྙད་མ་སྦྱར་ན་ལེགས་སོ། ། ཞེས་གསུངས་པའི་ཕྱིར་ཟེར། ཡང་ལ་ལས། གསེར་ཕྲེང་
ལས། དེ་ལྟར་གསུངས་ཀྱང་རྗེའི་དགོངས་པ་རྩ་ཤེས་ཊིཀ་ཆེན་ལྟར་ཡིན་པའི་ཕྱིར་ཏེ། མཚན་གཞི་མཚོན་བྱ་ལ་
བྱེད་པ་དང་། མཚན་མཚོན་གཞི་གསུམ་གྱི་རྣམ་བཞག་གཉིས་ཀ་འཐད་པར་གསུངས་པའི་ཕྱིར་ཏེ། དེ་ཉིད་ལས།
བོད་ལ་གྲགས་པའི་མཚོན་བྱ་ལ་འདི་དང་རྒྱ་གཞུང་གཞན་མང་པོ་ལས་མཚན་གཞི་ཞེས་འབྱུང་ལ་དེ་གཉིས་ཀྱི་སྐད་
དོད་ཀྱང་གཅིག་པས་མཚན་མཚོན་གྱི་སྦྱོར་བ་གཅིག་ལ་མཚན་གཞི་དང་མཚོན་བྱ་འགལ་བར་སྨྲ་བ་ཡང་མི་འཐད་ལ།
གཞན་དག་སྔ་མ་རྒྱུ་མཚན་དུ་བྱས་ནས་མཚན་མཚོན་གཞི་གསུམ་དུ་བྱེད་པ་མི་འཐད་ཅེས་སྨྲ་བ་ཡང་མི་རིགས་ཏེ།
རྟགས་ཀྱིས་བསྒྲུབ་བྱ་སྒྲུབ་པ་ལ་བསྒྲུབ་བྱ་སྒྲུབ་བྱེད་སྒྲུབ་གཞི་གསུམ་ཡོད་པ་ལྟར་མཚན་ཉིད་ཀྱིས་མཚོན་བྱ་མཚོན་པ་
ལ་ཡང་བྱར་རུང་བའི་ཕྱིར་རོ། ། དེ་ལྟར་ན་བརྗོད་བྱ་ལ་ཡང་གསུམ་བྱ་དགོས་པར་འགྱུར་རོ། ། ཞེས་པ་ནི་འདོད་
པ་ཡིན་ནོ། ། སྐད་དོད་གཅིག་ཡིན་པས་དོན་གཉིས་གཅིག་ཡིན་ན་གཅིག་ཤོས་ཡིན་པར་སྒྲུབ་མི་ནུས་པ་ནི་དུ་མ་
ཞིག་སྣང་ངོ་ཞེས་གསུངས་པའི་ཕྱིར་ཟེར། ཡང་ཁ་ཅིག རྗེས་དཔག་གཞིར་བྱས་ནས་ཚད་མར་སྒྲུབ་པའི་རྟགས་
སྦྱོར་སོགས་ཡོད་ཀྱང་དབང་བོའི་མངོན་གསུམ་གཞིར་བྱས་ནས་ཚད་མར་སྒྲུབ་པའི་རྟགས་སྦྱོར་སོགས་མེད་དེ། ཕྱི་
རོལ་རྒྱང་འཕེན་པས་ཀྱང་དབང་པའི་མངོན་སུམ་ཚད་མར་ཁས་ལེན་པའི་ཕྱིར་ཏེ། ཊཱིཀ་ཆེན་རིགས་པའི་རྒྱ་མཚོ་
ལས། དབང་བོའི་མངོན་སུམ་ལ་ནི་ཐ་ན་རྒྱང་འཕེན་ལྟ་བུ་མེད་པ་པའི་གཙོ་བོ་དག་ཀྱང་བསྙོན་པར་མི་བྱེད་པར་
དབང་བོའི་མངོན་སུམ་གཅིག་པུ་ཚད་མའོ་ཞེས་སྨྲ་བར་བྱེད་ན། རྒོལ་བ་གཞན་ལྟ་ཅི་སྨོས། དེས་ན་དབང་བོའི་
མངོན་སུམ་ཚད་མ་ཡིན་ནོ་ཞེས་བསྙོན་པར་བྱེད་པ་མེད་པས་དབང་བོའི་མངོནསུམ་ཚད་མར་སྒྲུབ་པ་ལྷག་མི་དགོས་
ཀྱི་ཞེས་སོགས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། དབང་བོའི་མངོན་སུམ་ཚད་མ་མ་ཡིན་
པའི་ཕྱིར་ཏེ། དེར་གྱུར་བའི་ཚད་མ་དང་བཅད་ཤེས་རང་སྣང་ལ་མ་ངེས་པ་གསུམ་ཡོད་པའི་ཕྱིར་ཏེ། དེ་ལྟར་དུ་
བློ་རིག་མཐའ་དཔྱོད་དང་། ལེའུ་གཉིས་པའི་མཐའ་དཔྱོད་སོགས་ལས་གསུངས་པའི་ཕྱིར་ཟེར། ཁོ་ན་རེ། དེ་མི་
འཐད་པར་ཐལ། མངོན་སུམ་དང་མངོན་སུམ་ཚད་མ་གཉིས་ལ་ཁྱད་པར་མེད་པའི་ཕྱིར། སྡེ་བདུན་རྒྱན་ལས།

བློ་རིག་གི་སྤྱི་དོན་མདོར་བསྡུས་དོགས་དཔྱོད། ། • 127 •
ར་
མངོན་སུམ་ཚད་མའི་མཚན་ཉིད། རྟོག་པ་དང་བྲལ་ཞིང་གློ་བུར་གྱི་འཁྲུལ་རྒྱུས་འཁྲུལ་བར་མ་བསྐྱེད་པའི་ཤེས་པ་
དང༌། ཞེས་དང༌། འོ་ན་ཉན་ཤེས་ཡིན་ན་སྒྲ་མི་རྟག་པ་ལ་མངོན་སུམ་ཡིན་པས་ཁྱབ་བམ། མ་ཁྱབ་ན། སྒྲ་
མངོན་སུམ་དུ་མཐོང་བ་ན་སྒྲའི་མི་རྟག་པ་མངོན་སུམ་དུ་མཐོང་པས་མ་ཁྱབ་པར་འགྱུར་རོ། ། ཁྱབ་ན། ཉན་ཤེས་
ཡིན་ན་སྒྲའི་མི་རྟག་པ་ལ་ཚད་མ་ཡིན་པས་ཁྱབ་པར་འགྱུར་བས། སྒྲ་རྟག་འཛིན་གྱི་སྒྲོ་འདོགས་མངོན་གྱུར་རྒྱུད་ལ་
ལྡན་པའི་གང་ཟག་ལ། དེའི་ཚེ་སྒྲ་མི་རྟག་རྟོགས་ཀྱི་ཚད་མ་ཡང་ཡོད་པ་མི་འགལ་བར་འགྱུར་རོ་ཞེ་ན། དོགས་པ་
འདི་ནི་འབྱུང་བ་སྲིད་པ་སྟེ། འོན་ཀྱང་། མངོན་སུམ་ཡིན་པ་ལ་མངོན་སུམ་ཚད་མ་ཡིན་པས་ཁྱབ་ཀྱང་། དེ་ལ་
མངོན་སུམ་ཡིན་ལ་དེ་ལ་མངོན་སུམ་ཚད་མ་ཡིན་པས་མ་ཁྱབ་སྟེ། དཔེར་ན། རྗེས་དཔག་ཚད་མ་ཡིན་པ་ལ་འཁྲུལ་
ཤེས་ཡིན་པས་ཁྱབ་ཀྱང་། དེ་ལ་རྗེས་དཔག་ཚད་མ་ཡིན་པ་ལ་དེ་ལ་འཁྲུལ་ཤེས་ཡིན་པས་མ་ཁྱབ་པ་ལྟ་བུའོ། །
དེའི་ཕྱིར་ཉན་ཤེས་མ་འཁྲུལ་བ་ཡིན་ན། སྒྲའི་མི་རྟག་པ་ལ་མངོན་སུམ་ཡིན་ཀྱང་། དེ་ལ་མངོན་སུམ་ཚད་མ་མིན་
ལ། སྤྱིར་ཉན་ཤེས་མ་འཁྲུལ་བ་ལ་མངོན་སུམ་ཚད་མ་ཡིན་པའི་ཁྱབ་པོ། ། ཞེས་དང༌། མངོན་སུམ་དང་མངོན་
སུམ་ཚད་མ་ལ་ཁྱད་པར་སྡེ་བདུན་མདོ་དང་བཅས་པ་གང་ནས་ཀྱང་མ་བཤད་དོ། ། ཞེས་གསུངས་པའི་ཕྱིར་ཟེར།
ཁ་ཅིག་གིས། མངོན་སུམ་རྟོག་བྲལ་དུ་སྒྲུབ་པའི་རྟགས་སྦྱོར་རྣམ་དག་མེད་དེ། དེ་ལྟར་རྟགས་ཀྱིས་སྒྲུབ་མི་དགོས་
པའི་ཕྱིར་ཏེ། སུས་ཀྱང་དེ་རྟོག་བྲལ་དུ་རང་རིག་མངོན་སུམ་གྱིས་གྲུབ་པའི་ཕྱིར། རྣམ་འགྲེལ་ལས། མངོན་སུམ་
རྟོག་དང་བྲལ་བ་ནི། ། མངོན་སུམ་ཉིད་ཀྱིས་འགྲུབ་པར་འགྱུར། ། ཞེས་གསུངས་པའི་ཕྱིར་ཟེར། གཞན་དག་
གིས་དེ་མི་འཐད་པར་ཐལ། མངོན་སུམ་རྟོག་བྲལ་དུ་སྒྲུབ་པའི་རྟགས་སྦྱོར་རྣམ་དག་ཡོད་པའི་ཕྱིར་ཏེ། ཚད་མ་
རིགས་རྒྱན་ལས། རང་ལན་ནི། གྲུབ་མཐས་རྒྱུད་མ་བསླད་པའི་མཁས་པས་རང་ཡུལ་གསལ་བར་སྣང་བའི་སྟོབས་
ཀྱིས་མངོན་སུམ་རྟོག་བྲལ་དུ་མངོན་སུམ་ཉིད་ཀྱིས་གྲུབ་ལ། གྲུབ་མཐས་རྒྱུད་བསླད་པའི་རིགས་པ་ཅན་པ་ལྟ་བུ་ལ་
མངོན་སུམ་རྟོག་བྲལ་དུ་རྟགས་ཀྱིས་སྒྲུབ་དགོས་ལ། དེ་ལའང་དོན་སྒྲུབ་ཀྱི་རྟགས་དང་ཐ་སྙད་སྒྲུབ་ཀྱི་རྟགས་
གཉིས་ཀ་ཡོད་པ་ཡིན་ནོ། ། དེས་ན་གཟུགས་འཛིན་དབང་ཤེས་ལྟ་བུ་ཆོས་ཅན། རྟོག་བྲལ་ཡིན་ཏེ། རང་ཡུལ་
གསལ་བར་སྣང་བའི་ཤེས་པ་ཡིན་པའི་ཕྱིར། ཁྱབ་སྟེ། ཞེས་སོགས་གསུངས་པའི་ཕྱིར། དེས་ན་མངོན་སུམ་རྟོག་
བྲལ་དུ་སྒྲུབ་པ་ལ་མངོན་སུམ་རྩོད་གཞིར་བཟུང་མི་དགོས་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྟོག་
བྲལ་གྱི་དོན་མངོན་གྱུར་ཡིན་པས་མངོན་སུམ་གྱིས་གྲུབ་ལ། ཐ་སྙད་ལྐོག་གྱུར་ཡིན་པས་རྗེས་དཔག་གིས་སྒྲུབ་པ་
ཡིན་པས། མངོན་སུམ་རྟོག་དང་ཞེས་སོགས་དང་། མངོན་སུམ་རྟོག་བྲལ་དུ་རྟགས་ཀྱིས་སྒྲུབ་པར་གསུངས་པའང་
འགལ་བ་མེད་པའི་ཕྱིར་ཏེ། ཐར་ལམ་གསལ་བྱེད་ལས། རྟོག་བྲལ་གྱི་དོན་མངོན་སུམ་གྱིས་གྲུབ་ནས་ཐ་སྙད་རྗེས་
དཔག་གིས་སྒྲུབ་པ་སོགས་ཚུལ་དུ་མ་སྣང་ནའང་མངོན་སུམ་རྟོག་པར་གྲུབ་མཐས་བསླད་ཅིང་སྒྲོ་བཏགས་པ་ཡིན་

• 128 • བློ་རིག་གི་སྤྱི་དོན་མདོར་བསྡུས་དོགས་དཔྱོད། །
པས། མེད་ན་མངོན་སུམ་གྱིས་གྲུབ་ཅིང་དེ་དག་གི་ངོར་རྟགས་ཀྱིས་སྒྲུབ་པ་ཡིན་ནོ། ། ཞེས་གསུངས་པའི་ཕྱིར་
ཟེར། ལ་ལས། དེ་མི་འཐད་པར་ཐལ། རྟོག་བྲལ་གྱི་ཐ་སྙད་མངོན་སུམ་གྱིས་གྲུབ་ནས་དོན་རྗེས་དཔག་གིས་གྲུབ་
པའང་སྲིད་པའི་ཕྱིར་ཏེ། རིགས་རྒྱན་ལས། མངོན་སུམ་རྟོག་བྲལ་དེ་མངོན་གྱུར་ཡིན་ནམ། ལྐོག་གྱུར་ཡིན།
དང་པོ་ལྟར་ན་མངོན་སུམ་རྟོག་བྲལ་དུ་རྟགས་ཀྱིས་སྒྲུབ་པ་དང་འགལ་ལ། གཉིས་པ་ལྟར་ན། མངོན་སུམ་རྟོག་
དང་བྲལ་བར་ནི། ། མངོན་སུམ་ཉིད་ཀྱིས་འགྲུབ་པར་འགྱུར། ། ཞེས་གསུངས་པ་དང་འགལ་བར་འགྱུར་རོ་ཞེ་ན།
འདིའི་ལན་ལ་ཁ་ཅིག མངོན་སུམ་རྟོག་བྲལ་གྱི་དོན་མངོན་སུམ་གྱིས་འགྲུབ་ལ། ཐ་སྙད་རྟགས་ཀྱིས་སྒྲུབ་དགོས་
པས་སྐྱོན་མེད་དོ་ཞེས་སྨྲ་བ་མི་འཐད་དེ། དེའི་དོན་རྟགས་ཀྱིས་སྒྲུབ་དགོས་པ་དང་ཐ་སྙད་མངོན་སུམ་གྱིས་འགྲུབ་
པའང་ཡོད་པའི་ཕྱིར་རོ། ། ཞེས་གསུངས་པའི་ཕྱིར་ཟེར། ཁོ་ན་རེ། སྔོ་འཛིན་དབང་ཤེས་རྟོག་བྲལ་དུ་སྒྲུབ་པའི་
ཐ་སྙད་འབའ་ཞིག་སྒྲུབ་པའི་རྟགས་ཡང་དག་མེད་པར་ཐལ། ཁྱོད་ཀྱི་སྒྲུབ་བྱེད་འཐད་པའི་ཕྱིར། འདོད་མི་ནུས་
ཏེ། སྔར་རིགས་རྒྱན་དྲངས་ཟིན་པ་དེའི་ཕྱིར་ཟེར། ཡང་ལ་ལས་སྔར་གྱི་སྒྲུབ་བྱེད་དེ་དག་མི་འཐད་པར་ཐལ།
མངོན་སུམ་རྟོག་དང་བྲལ་བ་ནི། ། མངོན་སུམ་ཉིད་ཀྱིས་འགྲུབ་པར་འགྱུར། ། ཞེས་པས། མངོན་སུམ་རྟོག་བྲལ་
དུ་རང་རིག་མངོན་སུམ་གྱིས་འགྲུབ་པར་བསྟན་པ་མ་ཡིན་པའི་ཕྱིར་ཏེ། དེ་ལྟར་དབང་ཤེས་རྟོག་བྲལ་དུ་རྟགས་
ཀྱིས་སྒྲུབ་པར་བསྟན་པའི་ཕྱིར་ཏེ། ཊཱིཀ་ཆེན་ལས། དེས་ན་འདིར་མངོན་སུམ་ཉིད་ཀྱིས་འགྲུབ་པར་འགྱུར།
ཞེས་པ་ནི། དབང་ཤེས་རྟོག་བྲལ་ཡིན་ཏེ། དབང་ཤེས་དང་རྟོག་པ་རྣམ་པ་ཐ་དད་པར་རང་རིག་གི་མྱོང་བྱེད་རང་
རིག་རྣམས་ལ་སྣང་བའི་ཕྱིར་ཞེས་པའི་ཚུལ་གྱིས་འགྲུབ་པར་འགྱུར་རོ། ། ཞེས་བྱ་བའི་དོན་ཏེ་ངག་དོན་ཡང་དེ་
ཉིད་དོ། ། དེ་ལྟ་མིན་པར་རང་རང་གི་མྱོང་བྱེད་རང་རིག་གིས་རྟོག་བྲལ་དུ་གཞལ་བ་ལ་བྱས་ན་སུ་ཡང་དབང་ཤེས་
རྟོག་པར་སྒྲོ་འདོགས་པ་མི་སྲིད་པར་ཐལ་ལོ། ། འདི་ཙམ་ལ་བློ་ཁ་ཕྱོགས་པའང་སུ་ཡོད་སྨྲས་ཤིག ཞེས་གསུངས་
པའི་ཕྱིར། ལུང་འདིས་མངོན་སུམ་རྟོག་བྲལ་ཡིན་པར་རང་རིག་མངོན་སུམ་ལ་སྣང་ཚུལ་གྱི་རྟགས་ཀྱིས་སྒྲུབ་པར་
བསྟན་ལ། རྟོག་པ་མེད་པའི་གནས་སྐབས་ནའང་དབང་ཤེས་ཡོད་པ་རྟགས་ཀྱིས་དབང་ཤེས་རྟོག་བྲལ་དུ་སྒྲུབ་པའི་
རིགས་པའང་ཡོད་པའི་ཕྱིར་ཏེ། ཊཱིཀ་ཆེན་ལས། དེ་ལྟར་མངོན་སུམ་རྟོག་བྲལ་ཡིན་པར་རང་རིག་མངོན་སུམ་ལ་
སྣང་ཚུལ་གྱིས་འགྲུབ་པར་བསྟན་ནས། རྟོག་པ་མེད་པའི་གནས་སྐབས་ནའང་མངོན་སུམ་ཡོད་པའི་རྟགས་ཀྱིས་
སྒྲུབ་པ་ནི། ཤེས་བྱ་ཆོས་ཅན། དབང་ཤེས་ཐམས་ཅད་རྟོག་པ་ཡིན་པ་མི་འཐད་དེ། རྟོག་པ་མེད་པའི་གནས་
སྐབས་འགའ་ཞིག་ནའང་དབང་ཤེས་ཡོད་པའི་ཕྱིར། ཞེས་གསུངས་པའི་ཕྱིར། འོན་ཀྱང་རྟོག་པ་མེད་པའི་གནས་
སྐབས་ལ་དཔྱད་དགོས། གཞན་ཡང་དབང་ཤེས་རྟོག་བྲལ་དུ་རྟགས་ཀྱིས་སྒྲུབ་དགོས་པའི་ཕྱིར་ཏེ། དེ་ལའང་
དབང་ཤེས་དོན་སྦྱོར་རྟོག་པར་འདོད་པ་འགོག་བྱེད་ཀྱི་རིགས་པ་གཉིས་དང་། དབང་ཤེས་མིང་སྦྱོར་རྟོག་པར་

• 129 •
བློ་རིག་གི་སྤྱི་དོན་མདོར་བསྡུས་དོགས་དཔྱོད། ། 
འདོད་པ་འགོག་བྱེད་ཀྱི་རིགས་པ་དྲུག་ཡོད་པའི་ཕྱིར། དང་པོ་དེར་ཐལ། ཊཱིཀ་ཆེན་ལས། གཉིས་པ་དབང་ཤེས་
རྟོག་བྲལ་གྱི་རིགས་པ་སོ་སོར་བཤད་པ་ལ། དབང་ཤེས་དོན་སྦྱོར་རྟོག་པར་འདོད་པ་དགག་པ་དང་། དབང་ཤེས་
མིང་སྦྱོར་རྟོག་པར་འདོད་པ་དགག་པ་གཉིས། དང་པོ་ལ། རིགས་དོན་གཞན་རྫས་ལ་སྦྱོར་ནས་འཛིན་པའི་རྟོག་
པར་འདོད་པ་དགག འཕྲོད་འདུའི་འབྲེལ་བ་འཛིན་པའི་རྟོག་པར་འདོད་པ་དགག ཅེས་ཞེས་གསུངས་པའི་
ཕྱིར། གཉིས་པ་དེར་ཐལ། ཊཱིཀ་ཆེན་ལས། མིང་དང་རིགས་སོགས་སྦྱོར་བ་ཡི། ། རྟོག་པ་དང་བྲལ་མངོན་སུམ་
མོ། ། ཞེས་པ་དེའི་སྒྲུབ་བྱེད་རྒྱས་པར་བཤད་ནས་མིང་སྦྱོར་རྟོག་པ་དང་བྲལ་བར་སྒྲུབ་པ་ཡིན་ཏེ། དེ་ལ་རིགས་
པའི་རྣམ་གྲངས་དྲུག་ལས། དང་པོ་སྔ་ཕྱི་བསྲེས་མེད་པའི་རྟགས་ཀྱིས་སྒྲུབ་པ་ནི། གཟུགས་འཛིན་མིག་ཤེས་ལ་ནི་
ཆོས་ཅན། མིང་དོན་སྦྱོར་འཛིན་དེ་ཅི་ལྟར་ཡོད་དེ་མེད་པར་ཐལ། སྔ་ཕྱི་དང་བཅས་པའི་ཆོས་གཉིས་བསྲེས་ནས་
འཛིན་པས་སྟོང་པའི་ཕྱིར། ཁྱབ་སྟེ། མིང་སྤྱོར་རྟོག་པ་ཡིན་ན། དོན་ལའང་དང་པོར་མིང་དོན་བརྡ་བྱས་པ་དྲན་
པའི་རྒྱུ་ཅན་གྱི་སྟེ་དྲན་པ་ལ་བརྟེན་ནས། ཕྱིས་དོན་དེ་དང་རིགས་འདྲ་བ་གཞན་མཐོང་བ་ནའང་འདིའི་མིང་འདི་
འོ་ཞེས་བསྲེ་བར་བྱེད་པའི་བདག་ཉིད་ཅན་ཡིན་པས་ཁྱབ་པའི་ཕྱིར། གཉིས་པ་རྟོག་པ་ཡུལ་གཞན་འཛིན་ཡང་
དབང་ཤེས་མཐོང་བའི་རྟགས་ཀྱིས་སྒྲུབ་པ་ནི། ཤེས་བྱ་ཆོས་ཅན། དབང་ཤེས་ཡིན་ན་རྟོག་པ་ཡིན་པས་ཁྱབ་པ་མ་
ཡིན་པར་ཐལ། རྟོག་པ་ཡུལ་གཞན་འདས་པའི་དུས་ཀྱི་སྒྲ་སོགས་ལ་འཇུག་པའི་སེམས་ཅན་གྱི་ཡང་མིག་གིས་
གཟུགས་དག་མཐོང་བར་གྱུར་བ་དེར་ནི་གསལ་བར་སྣང་པའི་གཟུགས་དེ་ཡི་བརྡ་མི་འཛིན་ཞིང་། བརྡ་དེས་
བསྐྱེད་པའི་གཟུགས་འཛིན་རྟོག་པའང་མེད་པའི་ཕྱིར་ཏེ། རྒྱུད་གཅིག་ལ་རྟོག་པ་གཉིས་ཅིག་ཅར་མི་སྲིད་པའི་ཕྱིར་
རོ། ། གསུམ་པ་སྒྲ་དོན་མི་སྣང་བའི་རྟགས་ཀྱིས་སྒྲུབ་པ་ནི། དབང་སྐྱེས་ཆོས་ཅན། ཁྱོད་ཀྱི་སྣང་ཡུལ་ཡིན་ན་སྒྲ་
དོན་ཡིན་པའི་ཁྱབ་པར་ཐལ། ཁྱོད་རྟོག་པ་ཡིན་པ་གང་ཞིག གང་ལ་སྒྲ་ནི་ངེས་པར་འགོད་པའི་སྒྲ་དོན་ཞིག་སྣང་
ཡུལ་དུ་བྱས་ནས་དེ་ལ་དམིགས་ཏེ་རྟོག་པ་སྐྱེ་བར་འགྱུར་དགོས་པས་ཁྱབ་པའི་ཕྱིར། འདོད་ན། རང་ཡུལ་ལ་
འདོད་པ་ཡིས་འཇུག་པར་འགྱུར་རོ། ། འདོད་ན། ཕྱི་དོན་སྣང་ཡུལ་དུ་བྱས་ནས་མཐོང་བར་མི་འགྱུར་རོ། །
བཞི་བ་རྟོག་མྱོང་མེད་པར་ཐལ་བའི་སྒོ་ནས་སྒྲུབ་པ་ནི། བློ་ཀུན་རྟོག་པ་ཡིན་ན། གཟུགས་ལ་འདི་གཟུགས་སོ་ཞེས་
མཐོང་ཞིང་རྟོགས་པ་ན་གཟུགས་ངེས་པའི་རྟོག་པ་དེ་མྱོང་བྱེད་མེད་པར་འགྱུར་ལ། དེ་ལྟ་ན་དེ་གཟུགས་མཐོང་
པའི་བློའོ་ཞེས་པ་ནི་ཇི་ལྟར་མཐོང་ཞིང་དྲན་པར་འགྱུར་ཏེ། དྲན་པ་མྱོང་བའི་རྗེས་སུ་འབྲང་བའི་ཕྱིར་རོ། ། ཞེས་
སོགས་དང་། ལྔ་པ་རང་མཚན་མཐོང་བ་མེད་པར་ཐལ་པའི་སྒོ་ནས་སྒྲུབ་པ་ནི། ཤེས་བྱ་ཆོས་ཅན། ཁྱད་པར་
རང་མཚན་ཤེས་པ་གང་གིས་ཀྱང་སྣང་ཡུལ་དུ་བྱས་ནས་རྟོགས་པར་འགྱུར་མི་སྲིད་པར་ཐལ། རྟོག་པ་མེད་པའི་
ཤེས་པ་མེད་པའི་ཕྱིར། ཞེས་སོགས་དང་། དྲུག་པ་བརྡ་ལ་མི་ལྟོས་པའི་རྟགས་ཀྱིས་སྒྲུབ་པ་ལ་དངོས་དང་། དེ་

• 130 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད། 
ལས་འཕྲོས་པའི་དོན་གཉིས། དང་པོ་ནི། ཤེས་བྱ་ཆོས་ཅན། དབང་ཤེས་ཡིན་ན། མིང་སྦྱོར་རྟོག་པ་མ་ཡིན་
པས་ཁྱབ་པར་ཐལ། མིང་སྦྱོར་རྟོག་པ་ཡིན་ན་རང་གི་སྣང་ཡུལ་ཕྱི་རོལ་དོན་ལ་ལྟོས་པ་མེད་པར་བརྡ་དྲན་པ་ལས་
མིང་དོན་སྦྱོར་བ་ཡིན་པས་ཁྱབ་ལ། དེ་བཞིན་དུ་བརྡ་ལ་ལྟོས་པ་མེད་པར་རང་གི་སྣང་ཡུལ་དངོས་པོའི་ནུས་པ་ཉིད་
ལས་མིག་ཤེས་སོགས་དབང་བློ་སྐྱེ་བར་འགྱུར་པས་ཁྱབ་པའི་ཕྱིར། ཞེས་སོགས་གསུངས་པའི་ཕྱིར་དང་། དབང་
ཤེས་རྟོག་བྲལ་དུ་སྒྲུབ་པ་ལ་མངོན་སུམ་རྟོག་བྲལ་དུ་སྒྲུབ་ཅེས་གསུངས་ཀྱི་མངོན་སུམ་རྩོད་གཞིར་བཟུང་ནས་རྟོག་
བྲལ་དུ་སྒྲུབ་མི་སྲིད་པའི་ཕྱིར་ཟེར། ཁ་ཅིག་གིས། སྐབས་འདིའི་རྟོག་བྲལ་གྱི་དོན་རྟོག་པའི་རང་ལྡོག་དང་བྲལ་བ་
དང༌། རྟོག་པའི་རྫས་དང་བྲལ་བ་ལ་བྱེད་པ་མ་ཡིན་པར་གཞི་དེ་རྟོག་པ་མ་ཡིན་པ་ལ་བྱེད་པའི་ཕྱིར་ཏེ། རིགས་
རྒྱན་ལས། འོ་ན་རྟོག་པ་དང་བྲལ་བའི་དོན་ཅི་ཞེ་ན། ཁ་ཅིག རྟོག་པའི་རང་ལྡོག་དང་བྲལ་བའོ་ཟེར་། འོ་ན་སྒྲ་
མི་རྟག་རྟོགས་ཀྱི་རྗེས་དཔག་ཆོས་ཅན། རྟོག་བྲལ་ཡིན་པར་ཐལ། རྟོག་པའི་རང་ལྡོག་དང་བྲལ་བའི་ཕྱིར་ཏེ།
རྟོག་པའི་བྱེ་བྲག་ཡིན་པའི་ཕྱིར། རྟོག་པའི་རྫས་དང་བྲལ་བ་ལ་བྱེད་པའང་མི་འཐད་དེ། རྟོག་མྱོང་རབ་རིག་
མངོན་སུམ་ཆོས་ཅན། རྟོག་པ་དང་བྲལ་བ་མ་ཡིན་པར་ཐལ། རྟོག་པའི་རྫས་དང་བྲལ་བ་མ་ཡིན་པའི་ཕྱིར་ཏེ།
རྟོག་པ་དང་རྫས་གཅིག་ཡིན་པའི་ཕྱིར། རང་ལུགས་ནི། སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་པའི་ཚུལ་
གྱིས་མི་བརྟེན་པ་ནི་རྟོག་བྲལ་གྱི་དོན་ཡིན་ནོ། ། ཅེས་གསུངས་པའི་ཕྱིར་ཟེར། ལ་ལས། གང་ཟག་ཡིན་ན་རྟོག་པ་
དང་བྲལ་བས་ཁྱབ་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་ཡིན་ན་སྒྲིབ་གཉིས་ཀྱི་རྟོག་པ་
དང་བྲལ་བས་ཁྱབ་པར་ཐལ། འདོད་པའི་ཕྱིར། འདོད་ན། དེ་ཡིན་ན་སྒྲིབ་པ་དང་བྲལ་བས་ཁྱབ་པར་ཐལ་
ལོ། ། འདོད་མི་ནུས་སྟེ། སྒྲིབ་བཅས་ཀྱི་སེམས་ཅན་ཡོད་པའི་ཕྱིར་ཏེ། མཛོད་ལས། མཚམས་མེད་པ་ཡི་ལས་
རྣམས་དང༌། ། ཉོན་མོངས་ཤས་ཆེན་ངན་འགྲོ་དང་། ། འདུ་ཤེས་མེད་པའི་སེམས་ཅན་དང་། ། སྒྲ་མི་སྙན་སྒྲིབ་
གསུམ་དུ་འདོད། ། ཞེས་གསུངས་པའི་ཕྱིར་ཟེར། ཁ་ཅིག་གིས། སྐབས་འདིའི་མ་འཁྲུལ་བའི་དོན། འཁྲུལ་རྒྱུ་
བཞི་ཡིས་མ་བསླད་པ་ལ་བྱེད་པ་ཡིན་ཏེ། རིགས་རྒྱན་ལས། འོ་ན་མ་འཁྲུལ་བའི་དོན་ཇི་ལྟ་བུ་ཞེ་ན། འཁྲུལ་རྒྱུ་
བཞི་བོ་གང་རུང་གིས་བསྐྱེད་པའི་སྒོ་ནས་སྣང་ཡུལ་ལ་མ་འཁྲུལ་བའོ། ། འཁྲུལ་རྒྱུ་བཞི་བོ་གང་ཞེ་ན། འཁྲུལ་རྒྱུ་
རྟེན་ལ་ཡོད་པ་ནི། མིག་རབ་རིབ་ཀྱིས་དཀྲུགས་པ་ལས་ཟླ་གཉིས་གསལ་བར་སྣང་བའི་དབང་ཤེས་ལྟ་བུའོ། །
འཁྲུལ་རྒྱུ་ཡུལ་ལ་ཡོད་པ་ནི། མགལ་མེ་མྱུར་དུ་བསྐོར་བ་ལས་འཁོར་ལོར་སྣང་བའི་ཤེས་པ་ལྟ་བུའོ། ། གནས་ལ་
ཡོད་པ་ནི། གྲུར་ཞུགས་པ་ལ་ལྗོན་ཤིང་འགྲོ་བར་སྣང་བའི་དབང་ཤེས་ལྟ་བུའོ། ། འཁྲུལ་རྒྱུ་དེ་མ་ཐག་རྐྱེན་ལ་ཡོད་
པ་ནི། ཞེ་སྡང་གིས་ཡིད་དཀྲུགས་པ་ལས་ས་གཞི་དམར་བོར་སྣང་བའི་དབང་ཤེས་ལྟ་བུའོ། ། ཞེས་གསུངས་པའི་
ཕྱིར་ཟེར། ལ་ལས། ཟླ་གཅིག་ཟླ་གཉིས་སུ་སྣང་བའི་དབང་ཤེས་ཀྱི་སྣང་ཡུལ་དུ་གྱུར་པའི་ཟླ་གཟུགས་དེ། དབང་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 131 •
ཤེས་དེའི་གཞལ་བྱ་ཡིན་ནམ་མིན། ཡིན་ན་དེ་ལོག་ཤེས་མ་ཡིན་པར་ཐལ་ལོ། ། མིན་ན་དེ་གཟུགས་ཀྱི་སྐྱེད་མཆེད་
མ་ཡིན་པར་ཐལ་ལོ། ། གལ་ཏེ་དེ་དབང་ཤེས་གཞན་གྱི་གཞལ་བྱ་ཡིན་ཟེར་ན། དེ་དབང་ཤེས་དེའི་ཐུན་མོང་མ་
ཡིན་པའི་སྣང་ཆ་མ་ཡིན་པར་ཐལ་ལོ། ། དུང་སེར་བོར་སྣང་བའི་དབང་ཤེས་སོགས་ལའང་རིགས་འདྲ་བའི་ཕྱིར་
ཟེར། ཁ་ཅིག་གིས། རྟོག་པ་དང་བྲལ་ཞིང་མ་འཁྲུལ་བའི་རིག་པ་མངོན་སུམ་གྱི་མཚན་ཉིད་དུ་གསུངས་པ་མདོ་སྡེ་
ཁོ་ནས་ལུགས་ཡིན་གྱི། སེམས་ཙམ་པས་དེ་ལྟར་མི་འདོད་པའི་ཕྱིར་ཏེ། རྟོག་པ་དང་བྲལ་ཞིང་བག་ཆགས་
བརྟན་བྱུང་གི་མི་བསླུ་བའི་ཤེས་པ། མངོན་སུམ་གྱི་མཚན་ཉིད་དུ་འདོད་པའི་ཕྱིར་ཏེ། རིགས་རྒྱན་ལས། འོ་ན་
འདིར་བསྟན་མངོན་སུམ་གྱི་མཚན་ཉིད་འདི་མདོ་སྡེ་བ་ཁོ་ནའི་ལུགས་ཡིན་ནམ། མདོ་སེམས་ཐུན་མོང་བའི་ལུགས་
ཡིན་ཞེ་ན། ནས། དེས་ན་མདོ་སྡེ་བའི་ཐུན་མོང་མ་ཡིན་པའི་ལུགས་ཡིན་ནོ། ། འོ་ན་སྡེ་བདུན་གྱི་གཞུང་གང་
དུའང་། སེམས་ཙམ་པའི་ལུགས་ཀྱི་མངོན་སུམ་གྱི་མཚན་ཉིད་སྟོན་པའི་གཞུང་མེད་པར་འགྱུར་རོ་ཞེ་ན། སྐྱོན་
མེད་དེ། སེམས་ཙམ་པའི་ལུགས་ལརྟོག་པ་དང་བྲལ་ཞིང་བག་ཆགས་བརྟན་པ་ལས་བྱུང་བའི་ཤེས་པ་དེ། མངོན་
སུམ་གྱི་མཚན་ཉིད་ཡིན་པར་རྣམ་ངེས་ལས་གསུངས་པའི་ཕྱིར། ཞེས་དང་། རིགས་ཐིག་དང་ཊཱིཀ་ལས། མངོན་
སུམ་གྱི་མཚན་ཉིད་འདི་ནི་མདོ་སྡེ་བ་དང་སེམས་ཙམ་པ་གཉིས་ཀྱི་ཐུན་མོང་བ་ཡིན་ནོ་ཞེས་ཟེར་བ་ཡང་ལེགས་པར་
བཤད་པ་མ་ཡིན་ཏེ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། དེ་མདོ་སེམས་ཐུན་མོང་
བའི་ལུགས་ཡིན་པའི་ཕྱིར་ཏེ། བློ་རིག་མཐའ་དཔྱོད་ལས། མདོ་སེམས་ཐུན་མོང་བ་སྔར་ལྟར་ཡིན་ལ། སེམས་
ཙམ་པའི་ཐུན་མོང་མ་ཡིན་པར་བྱེད་ན་དེ་ལྟར་སྦྱར་དགོས། ཞེས་གསུངས་པའི་ཕྱིར། གཞན་ཡང་རྣམ་འགྲེལ་
རྗེས་འབྲང་གི་མདོ་སེམས་ཐུན་མོང་གི་ལུགས་ལ་དེ་ལྟར་འཐད་པར་མ་ཟད། དེ་གཉིས་ཀའི་ལུགས་ལའང་དེ་ལྟར་
དུ་འཐད་པའི་ཕྱིར་ཏེ། རྣམ་འགྲེལ་རང་ལུགས་སེམས་ཙམ་རྣམ་བདེན་པའི་ལུགས་ཡིན་པ་གང་ཞིག སེམས་ཙམ་
རྣམ་བདེན་པས་མངོན་སུམ་ལ་མ་འཁྲུལ་བའི་ཤེས་པས་ཁྱབ་པར་འདོད་པའི་ཕྱིར། སྡེ་བདུན་རྒྱན་ལས། སྡེ་
བདུན་གྱི་དགོངས་པ་མཐར་ཐུག་སྣ་ཚོགས་གཉིས་མེད་དུ་སྨྲ་བའི་རྣམ་བདེན་པ་ཡིན་པར་ཁོ་བོས་ཀྱང་ལུང་དང་
རིགས་པ་དུ་མས་ཤེས་ལ། དེ་དག་གི་རྒྱུ་མཚན་རྣམ་བཞག་དང་བཅས་པ་ཅུང་ཟད་འོག་ཏུ་བསྟན་པར་བྱའོ། །
ཞེས་སོགས་དང་། དབུ་མའི་མཐའ་དཔྱོད་ལས། རྣམ་འགྲེལ་རང་ལུགས་སྣ་ཚོགས་གཉིས་མེད་པའི་ལུགས་ཡིན་
པའི་ཕྱིར། ཞེས་དང་། ཛེ་ཏཱ་རིའི་གྲུབ་མཐའི་རང་འགྲེལ་ལས། སྣ་ཚོགས་གཉིས་སུ་མེད་པ་ཁོ་ན་རྣལ་འབྱོར་
སྤྱོད་པ་རྣམས་ཀྱི་སྐྱབས་ཡིན་ནོ། ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། རིགས་རྒྱན་ལས།
རྣམ་བདེན་པས་སྔོ་སྣང་དབང་ཤེས་དེ་མ་རིག་པའི་བསླད་པ་ཅུང་ཟད་ཀྱང་མ་ཞུགས་པའི་ཤེས་པར་འདོད་པས་ཤེས་
པ་མ་འཁྲུལ་བའི་སྣང་ཡུལ་དང་ཤེས་པ་འཁྲུལ་བའི་སྣང་ཡུལ་ལ་བདེན་རྫུན་དུ་བྱེད་པ་འཐད་དོ། ། ཞེས་གསུངས་

： 132 . བློ་རིག་གི་སྤྱི་དོན་མདོར་བསྡུས་དོགས་དཔྱོད།
པའི་ཕྱིར། ལ་ལས། དེ་མི་འཐད་པར་ཐལ། སྐབས་འདིར་བསྟན་པའི་མངོན་སུམ་གྱི་མཚན་ཉིད་རྟོག་པ་དང་
བྲལ་ཞིང་བློ་བུར་གྱི་འཁྲུལ་རྒྱུས་འཁྲུལ་བར་མ་བསྐྱེད་པའི་ཤེས་པ་འཇོག་དགོས་ཀྱི་སྔར་ལྟར་མིན་ལ། རྣམ་འགྲེལ་
རང་ལུགས་རྣམ་བདེན་པའི་ལུགས་ཡིན་ཞེས་པའང་མི་འཐད་པའི་ཕྱིར། དང་པོ་དེར་ཐལ། སྡེ་བདུན་རྒྱན་ལས།
མངོན་སུམ་ཚད་མའི་མཚན་ཉིད། རྟོག་པ་དང་བྲལ་ཞིང་གློ་བུར་གྱི་འཁྲུལ་རྒྱུས་འཁྲུལ་བར་མ་བསྐྱེད་པའི་ཤེས་པ།
ནས། འདི་ལྟར་བྱས་ན། མཚན་ཉིད་འདིས་མདོ་སེམས་གཉིས་ཀའི་ལུགས་ལ་ཁྱབ་པ་ཡིན་ཏེ། ཞེས་སོགས་དང་།
གཞན་དག་རྟོག་བྲལ་མ་འཁྲུལ་བ་ཙམ་མངོན་སུམ་གྱི་མཚན་ཉིད་དུ་སྨྲས་ནས་མཚན་ཉིད་འདིས་རྣམ་རིག་པའི་
ལུགས་ལའང་ཁྱབ་སྟེ། རྣམ་རིག་པའང་མངོན་སུམ་རྣམས་འཁྲུལ་རྒྱུ་བཞིས་འཁྲུལ་བར་མ་བསྐྱེད་པར་འདོད་པའི་
ཕྱིར། ཞེས་ཟེར་བ་ལ་ནི། སེམས་ཙམ་པའི་ལུགས་ལ། འཁྲུལ་རྒྱུ་བཞིས་འཁྲུལ་བར་མ་བསྐྱེད་པ་ལ་མ་འཁྲུལ་བས་
ཁྱབ་པར་ཐལ་བའི་སྐྱོན་འབྱུང་ངོ༌། ། ཞེས་གསུངས་པའི་ཕྱིར་དང་། མངོན་སུམ་དང་མངོན་སུམ་ཚད་མ་ལ་ཁྱད་
པར་མེད་པ་སྔར་བཤད་ཟིན་པའི་ཕྱིར། གཉིས་པ་དེར་ཐལ། རྣམ་ངེས་ཊིཀ་ཆེན་ལས། གཟུགས་མཐོང་བའི་
༼དབང་ཤེས་ཆོས་ཅན། མངོན་སུམ་ཡིན་ཏེ། རྟོག་བྲལ་ཡིན་པའི་ཕྱིར། ཁ་ཅིག་གཟུགས་འཛིན་དབང་ཤེས་
སོགས་སེམས་ཙམ་པས་ཀྱང་རྟོག་བྲལ་དང་འཁྲུལ་བའི་རྒྱུ་བཞི་བོས་མ་བསྐྱེད་པར་འདོད་པས་སེམས་ཙམ་པའི་
མངོན་སུམ་གྱི་མཚན་ཉིད་ཀྱང་བསྟན་ཏོ། ། ཟེར་བ་མི་འཐད་དེ། འདིའི་མ་འཁྲུལ་བ་ནི་འཁྲུལ་རྒྱུ་དེ་དག་གིས་མ་
བསྐྱེད་པའི་སྒོ་ནས་ཡུལ་ལ་མ་འཁྲུལ་བར་སྒྲུབ་པ་ཡིན་ལ། སེམས་ཙམ་རྣམ་རྫུན་པ་རྣམས་ནི་དབང་ཤེས་ལ་ཕྱི་རོལ་
གྱི་དོན་མེད་བཞིན་དུ་ཕྱི་རོལ་དོན་དུ་སྣང་བར་བཞེད་པའི་ཕྱིར་རོ། ། ཚད་མ་སྡེ་བདུན་པོ་འདིར་སེམས་ཙམ་པའི་
ལུགས་འཆད་པ་ན་རྣམ་བདེན་པའི་ལུགས་ཁས་མི་ལེན་པ་ནི་འཆད་པར་འགྱུར་རོ། ། ཞེས་གསུངས་པའི་ཕྱིར་ཟེར།
ཁ་ཅིག་གིས། སྒྲ་དོན་འདྲེས་རུང་དུ་འཛིན་པའི་ཞེན་རིག་རྟོག་པའི་མཚན་ཉིད། སྒྲ་དོན་ཞེས་པའང་སྒྲ་སྤྱི་དང་
དོན་སྤྱི་ལ་བྱེད་པ་ཡིན་ཏེ། རྣམ་ངེས་ཊིཀ་ཆེན་ལས། དེས་རྩ་བའི་ཚིག་དོན་ཙམ་རྫོགས་ནས་བྲལ་བྱ་རྟོག་པ་འཆད་
པ་ནི། བྲལ་བྱའི་རྟོག་པ་དེ་ཡང་གང་ཞེ་ན། རྟོག་པ་ནི་ཡིད་ཀྱིས་མངོན་པར་བརྗོད་པ་ཅན་གྱི་ཤེས་པ་སྟེ་བརྗོད་པ་
ནི་སྒྲ་ཡིན་ལ་དེ་དང་དོན་གཉིས་འདིའི་ཡུལ་དུ་འདྲེར་རུང་བས་བརྗོད་པ་ཅན་ཞེས་སོ། ། མངོན་པར་ཞེས་པ་ནི་སྒྲ་
སྤྱི་དང་དོན་སྤྱི་ལྷག་མ་མ་ལུས་པར་སྒྲས་བརྗོད་ཅིང་ཡིད་ཀྱི་ཡུལ་དུ་འགྱུར་པའི་དོན་ནོ། ། བུམ་འཛིན་རྟོག་པ་ཆོས་
ཅན། ཁྱོད་སྐབས་འདིའི་བྲལ་བྱའི་རྟོག་པ་ཡིན་ཏེ། ཁྱོད་བརྗོད་བྱ་བརྗོད་བྱེད་འདྲེས་རུང་འཛིན་པའི་ཤེས་པ་
ཡིན་པའི་ཕྱིར། དེ་བཤད་པ་ནི་རྟོག་པ་ནི་བརྗོད་པ་སྒྲ་དང་འདྲེས་རུང་བར་སྣང་པའི་ཤེས་པ་སྟེ། མངོན་སུམ་ནི་
སྒྲ་སྤྱི་དང་དོན་སྤྱི་གང་ཡང་གཟུང་ཡུལ་དུ་མི་བྱེད་པས་རྟོག་པ་དེ་དང་བྲལ་བའོ། ། དབང་བོའི་མངོན་སུམ་ཆོས་
ཅན། རྟོག་བྲལ་ཡིན་ཏེ། བརྗོད་བྱ་རྗོད་བྱེད་འདྲེར་རུང་མི་འཛིན་པའི་ཤེས་པ་ཡིན་པའི་ཕྱིར། བརྗོད་བྱ་རྗོད་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 133 •
བྱེད་འདྲེས་པའི་དོན་དང་འདྲེས་རུང་བའི་དོན་གང་ཡིན་རུང་བ་སྨོས་པ་ལ་དགོས་པ་ཅི་ཡོད་ཅེ་ན། བརྡ་ལ་མ་བྱང་
བའི་གང་ཟག་གི་རྟོག་པ་གཅིག་གི་གཟུང་ཡུལ་དུ་སྒྲ་སྤྱི་དང་དོན་སྤྱི་གཉིས་ཀ་དུས་གཅིག་ཏུ་ཚོགས་པ་བུམ་པ་ཞེས་
བརྗོད་པ་ན་སྒྲ་རང་མཚན་པ་དེའི་རྗེས་སུ་འགགས་ཀྱང་། གྲགས་པའི་རྣམ་པ་ཅན་ཤར་བ་དེ་ཉིད་སྒྲ་སྤྱི་དང་སྒྲ་སྤྱི་
གཟུང་ཡུལ་དུ་བྱེད་པའི་རྟོག་པ་དེ་ཉིད་ལ་ལྟོ་ལྡིར་ཞབས་ཞུམ་པའི་དོན་སྤྱི་ཤར་བ་དང་། ཡང་ཐོག་མར་དོན་སྤྱི་ཤར་
ནས་རྟོག་པ་དེ་ལ་སྒྲ་སྤྱི་ཤར་བ་སྟེ་གཞི་གཅིག་གི་སྒྲ་སྤྱི་དང་དོན་སྤྱི་གཉིས་རྟོག་པ་གཅིག་གི་གཟུང་ཡུལ་དུ་འགྱུར་བ་ནི།
བརྗོད་བྱ་རྗོད་བྱེད་འདྲེས་པའི་དོན་ཡིན་ལ། དེ་གཉིས་གང་རུང་རེ་རེ་ཤར་བ་བརྡ་ལ་མ་བྱང་བ་དང་། བྱིས་པའི་
རྟོག་པ་སོགས་ནི་འདྲེས་རུང་བ་ཡིན་ལ། དེ་དག་སྡུད་པའི་དོན་དུ་རུང་བ་སྨོས་སོ། ། བརྡ་ལ་བྱང་བའི་རྟོག་པ་གང་
ཡིན་ཐམས་ཅད་ལ་སྒྲ་དོན་གྱི་སྤྱི་གཉིས་ཀ་གཟུང་ཡུལ་དུ་ཚོགས་པའི་ངེས་པ་མེད་དེ། མི་རྟག་པ་དང་བདག་མེད་ལ་
སོགས་པའི་དོན་ལེགས་པར་གོམས་པ་འགའ་ཞིག་ལ་སྒྲ་སྤྱི་ལ་ལྟོས་མེད་པར་དོན་སྤྱི་ལེགས་པར་འཆར་བ་ཡིན་
ནོ། ། དེས་ན་རྟོག་པ་ལ་དེ་གཉིས་གང་རུང་གཅིག་ངེས་པར་སྣང་དགོས་ཏེ། རྣམ་འགྲེལ་ལས། ཤེས་གང་གང་ལ་
སྒྲ་དོན་འཛིན། ། དེ་ནི་དེ་ལ་རྟོག་པར་བརྗོད། ། ཅེས་སོ། ། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། སྒྲ་དོན་ཞེས་པ་སྒྲ་སྤྱི་དང་དོན་སྤྱི་ལ་བྱས་ནས་དེ་གཉིས་འདྲེ་རུང་དུ་འཛིན་པའི་ཞེན་རིག་རྟོག་
པའི་མཚན་ཉིད་དུ་འདོད་པ་མི་འཐད་པའི་ཕྱིར་ཏེ། སྡེ་བདུན་རྒྱན་ལས། ཁ་ཅིག་ན་རེ། རྟོག་པའི་མཚན་ཉིད་
སྒྲ་དོན་འདྲེས་འཛིན་གྱི་བློ་ཞེས་ཟེར་ཅིང་། ཁ་ཅིག འདྲེས་པའམ་འདྲེར་རུང་འཛིན་པའོ། ། འདྲེས་པ་གཅིག་
བུ་སྨོས་ན་བརྡ་ལ་མ་བྱང་བའི་རྟོག་པ་ལ་མ་ཁྱབ་པར་འགྱུར་ལ། རུང་བ་གཅིག་པུ་སྨོས་ན། བརྡ་ལ་བྱང་བའི་རྟོག་
པ་ལ་མ་ཁྱབ་པར་འགྱུར་ཞིང་། འདྲེས་པའི་དོན་མིང་གཅིག་ལྟ་བུར་སྣང་བའོ་ཞེས་ཟེར་བ་ལ། གཉིས་ཀྱང་སྒྲ་དོན་
འདྲེས་འཛིན་ཞེས་པའི་སྒྲ་དོན་ནི་སྒྲ་སྤྱི་དང་དོན་སྤྱི་ལ་འདོད་དོ། ། རྟོག་པ་ལ་དབྱེ་ན། སྒྲ་སྤྱི་རྐྱང་པ་འཛིན་པ་
དང་། དོན་སྤྱི་རྐྱང་བ་འཛིན་པ་ཞེས་སོགས་མང་དུ་སྨྲ་མོད། འདི་དག་འགལ་བ་ཡིན་ཏེ། རྟོག་པའི་མཚན་ཉིད་
སྒྲ་སྤྱི་དང་དོན་སྤྱི་འདྲེས་པའམ། འདྲེར་རུང་པར་འཛིན་པ་སོགས་ཡིན་ན། སྒྲ་སྤྱི་རྐྱང་བ་འཛིན་པའི་རྟོག་པ་ཡོད་
པ་འབུད། གཞན་ཡང་། འདྲེར་རུང་བས་བརྡ་ལ་བྱང་བའི་རྟོག་པ་ལ་མ་ཁྱབ་པར་འདོད་པ་དང་། འདྲེས་པའི་
དོན་གཅིག་ལྟ་བུར་སྣང་བ་ལ་འདོད་པའང་འགལ་བ་ཡིན་ཏེ། དེ་ལྟ་ན་འདྲེར་རུང་བའི་དོན་ཀྱང་མིང་དོན་གཅིག་
ལྟ་བུར་སྣང་དུ་རུང་བ་ལ་འདོད་དགོས་ཤིང་། བརྡ་ལ་བྱང་བའི་རྟོག་པ་ལ་མིང་དོན་གཅིག་ལྟ་བུར་སྣང་བ་དང་།
དེ་ལྟར་སྣང་དུ་རུང་བ་མ་ཡིན་པ་འགལ་བའི་ཕྱིར་རོ། ། སྒྲ་དོན་ཞེས་པའང་སྒྲ་སྤྱི་དང་དོན་སྤྱི་ལ་འདོད་པ་མི་འཐད་
དེ། དེ་ལྟ་ན། ཤེས་གང་གང་ལ་སྒྲ་དོན་འཛིན། ། དེ་ནི་དེ་ལ་རྟོག་པ་ཡིན། ། ཞེས་པའི་སྒྲ་དོན་ཀྱང་དེ་ལྟར་
འདོད་དགོས་ལ། དེ་ལྟ་ན། རང་གི་ངོ་བོ་སྒྲ་དོན་མིན། ཞེས་པའང་རང་གི་ངོ་བོ་སྒྲ་སྤྱིའང་མིན་དོན་སྤྱིའང་

• 134 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
བ་བ . ་་་་- --་
མིན། ། ཞེས་པ་ལ་འཆད་དགོས་ནའང་ཚུལ་འདི་ནི་ཤིན་ཏུ་མི་མཛེས་པའོ། ། དེས་ན་རང་ལུགས་ལ་རྟོག་པའི་
མཚན་ཉིད། སྒྲ་དོན་འཛིན་པའི་བློ། དེ་ལ་སྒྲ་དོན་ནི། སྒྲ་སྤྱི་དོན་སྤྱི་ཞེས་སོ་སོར་འབྱེད་རྒྱུ་མིན་གྱི། རྟོག་པའི་
སྣང་ཡུལ་ལ་སྒྲ་དོན་དུ་བྱས་པ། སྒྲ་དོན་ཆོས་ནི་རྣམ་པ་གསུམ། ཞེས་པའི་སྒྲ་དོན་དེ་ཡིན་ནོ། ། ཞེས་སོགས་
གསུངས་པའི་ཕྱིར། གཞན་ཡང་། སྒྲ་དོན་འདྲེས་མི་རུང་དུ་འཛིན་པའི་ཞེན་རིག་གམ་རྟོག་པ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། སྒྲ་དོན་འདྲེས་རུང་དུ་འཛིན་པ་དང་། སྒྲ་དོན་འདྲེས་མི་རུང་
དུ་འཛིན་པ་གཉིས་ཀ་ཡིན་པར་ཐལ་ལོ་ཟེར། ཁ་ཅིག སྒྲ་སྤྱི་དང་དོན་སྤྱི་གཉིས་པོ་གང་རུང་ཡིན་ན། རྟོག་པ་
ཡིན་དགོས་ཏེ། སྡེ་བདུན་དོན་གཉེར་ཡིད་ཀྱི་མུན་སེལ་ལས། ཆོས་དེའི་དོན་སྤྱིའི་མཚན་ཉིད། རྟོག་པ་ལ་ཆོས་
དེའི་དོན་དུ་སྣང་བ་གང་ཞིག དངོས་པོ་མ་ཡིན་པ། ཞེས་དང་། སྒྲ་སྤྱིའི་མཚན་ཉིད་རྟོག་པ་ལ་མིང་དུ་སྣང་བ་
གང་ཞིག དངོས་པོ་མ་ཡིན་པ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྗོད་བྱེད་ལ་
སྒྲ་སྤྱི་དང་བརྗོད་བྱའི་དོན་ལ་དོན་སྤྱིར་འཇོག་དགོས་པའི་ཕྱིར་ཏེ། རྣམ་ངེས་ཊིཀ་ཆེན་སྔར་དྲངས་ཟིན་པ་དང་།
ལེགས་བཤད་སྙིང་བོ་ལས། རྟོག་པ་ལ་རྗོད་བྱེད་སྒྲ་སྤྱི་དང་བརྗོད་བྱ་དོན་སྤྱི་སྣང་བ་ནི་ཀུན་རྟགས་ཀྱི་མིག་དང་།
ཞེས་གསུངས་པའི་ཕྱིར་ཟེར། ཡང་ཁ་ཅིག རྟོག་པ་དོན་མཐུན་ཡིན་ན། རང་ཡུལ་ཡོད་པའི་རྟོག་པ་ཡིན་པས་
ཁྱབ་ཀྱང་། དེ་ལ་རང་ཡུལ་ཡོད་མི་དགོས་ཏེ། ཡིག་ཆར། རང་ཡུལ་ཡོད་པའི་རྟོག་པ་དང་རྟོག་པ་དོན་མཐུན་
དོན་གཅིག རང་ཡུལ་མེད་པའི་རྟོག་པ་དང་རྟོག་པ་དོན་མི་མཐུན་དོན་གཅིག ཐབས་ཁྱབ་པར་ཅན་གྱི་རྟོག་པ་
དང་། ཟག་ཐད་ཀྱི་ཏིང་ངེ་འཛིན་དུ་གྱུར་པའི་རྟོག་པའི་ཡུལ་མེད་ཀྱང་། རང་ཡུལ་མེད་པའི་རྟོག་པ་ནི་མ་ཡིན་
ནོ། ། ཞེས་གསུངས་པའི་ཕྱིར་ཟེར། ལ་ལས། བྱང་སེམས་ཚོགས་ལམ་པའི་རྒྱུད་ཀྱི་སྙིང་རྗེ་ཆེན་པོ་དང་། ཐེག་
ཆེན་སེམས་བསྐྱེད་རེ་རེ་ནས་ཆོས་ཅན། ཁྱོད་ཀྱི་ཡུལ་མེད་པར་ཐལ། ཡིག་ཆའི་གསུངས་ཚུལ་དེའི་ཕྱིར། འདོད་
ན། དང་པོས་སེམས་ཅན་ཐམས་ཅད་དང་། གཉིས་པས་བླ་མེད་བྱང་ཆུབ་ལ་མི་དམིགས་པར་ཐལ་ལོ། ། གཞན་
ཡང་། ཡིག་ཆར་ཟག་ཟད་ཅེས་གསུངས་པ་དག་མ་དག་དཔྱད་དགོས། ས་ཆུ་ཟད་པར་གྱི་ཏིང་ངེ་འཛིན་ལྟ་བུ་ཡིན་
ནའང་དེའི་ཡུལ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ཡུལ་ཡོད་པར་ཐལ། ཁྱོད་ཤེས་པ་ཡིན་པའི་
ཕྱིར། ཁྱབ་སྟེ། སྣང་ཡུལ་ཤེས་པ་ཀུན་ལ་ཡོད། ། ཅེས་གསུངས་པའི་ཕྱིར་ཟེར། ཡང་ལ་ལས། དེ་མི་འཐད་
པར་ཐལ། ཤེས་པ་ཡིན་ན། ཁྱོད་ཀྱི་ཡུལ་ཡོད་པའི་མ་ཁྱབ་པའི་ཕྱིར་ཏེ། སྐྲ་ཤད་འཛག་སྣང་གི་དབང་ཤེས་ལ་
ཡུལ་མེད་པའི་ཕྱིར་ཏེ། སྡེ་བདུན་རྒྱན་ལས། གཉིས་པ་རང་ལུགས་བཞག་པ་ནི། སྣང་ཡུལ་དང་བཟུང་ཡུལ་དོན་
གཅིག་ལ། དེ་ལ་རྟོག་མེད་ཤེས་པའི་སྣང་ཡུལ་དང་བཟུང་ཡུལ་ནི། རྟོག་མེད་ཤེས་པ་གང་ལ་ཆོས་དེའི་རྣམ་པ་
གསལ་བར་དངོས་སུ་ཤར་བའི་སྒོ་ནས་ཤེས་པ་དེའི་ཡུལ་དུ་གྱུར་བ་རྣམས་ཡིན་ལ། དེ་ལྟར་ན་རྟོག་མེད་ཤེས་པའི་

བློ་རིག་གི་སྤྱི་དོན་མདོར་བསྡུས་དོགས་དཔྱོད། ། • 135 •
དབང་དུ་བྱས་པའི་བཟུང་ཡུལ་དང་སྣང་ཡུལ་ནི་ཕྱི་རོལ་དོན་དང་ཤེས་པ་རྣམས་ཡིན་ཅིང་། ཡུལ་ཅན་ནི་རྟོག་མེད་
གཞན་རིག་གི་ཤེས་པ་ཕལ་ཆེར་དང་། རང་རིག་གི་ཤེས་པ་རྣམས་ཡིན་ནོ། འོ་ན། དབང་ཤེས་འཁྲུལ་བ་ལ་ཡང་
བཟུང་ཡུལ་ཡོད་དམ་ཞེ་ན། དབང་ཤེས་འཁྲུལ་བ་ནི་རིགས་གཉིས་ཏེ་རང་ཡུལ་གྱི་རྣམ་པ་འཆར་བ་བདག་རྐྱེན་
དབང་བོ་བསླད་པ་ཙམ་དང་དེ་མ་ཐག་རྐྱེན་ཉེ་བར་ཡོད་པ་ལ་མི་ལྟོས་པ་སྐྲ་ཤད་འཛག་སྣང་ལྟ་བུ་དང་། བདག་
རྐྱེན་དབང་བོ་བསླད་པར་མ་ཟད། ཕྱི་རོལ་གྱི་ཡུལ་ཉེ་བར་ཡོད་པ་ལ་ལྟོས་པ་ཟླ་བ་གཅིག་གཉིས་སུ་སྣང་བ་ལྟ་བུའི་
དབང་ཤེས་གཉིས་ལས། དང་པོ་ལ་ནི་བཟུང་ཡུལ་མེད་དེ། ཁོ་ལ་ཡུལ་གྱི་རྣམ་པ་ཤར་བ་དེ་ཡུལ་ལ་རག་མ་ལས་
པར་བདག་རྐྱེན་དབང་བོ་བསླད་པ་ཙམ་ལས་སྐྱེས་པ་ཡིན་པས། རྐྱེན་གཞན་ཚང་ན་ཡུལ་མེད་ཀྱང་སྐྲ་ཤད་སོགས་
ཀྱི་རྣམ་པ་འཆར་པའི་དབང་ཤེས་ཡིན་པའི་ཕྱིར། གཉིས་པ་ལ་བཟུང་ཡུལ་ཡོད་དེ། མིག་མཛུབ་མོས་བཙིར་བའི་
ཚེ་ནའང་ཟླ་བ་གཅིག་ཉེ་བར་མེད་ན་ཟླ་བ་གཉིས་ཀྱི་སྣང་བ་འཆར་བ་མི་སྲིད་ཅིང་། ཟླ་གཅིག་ཉེ་བར་ཡོད་པའི་ཚེ་
རྒྱུ་རྐྱེན་གཞན་ཚང་ན་ཟླ་བ་གཉིས་ཀྱི་སྣང་བ་འབྱུང་བས། ཟླ་བ་གཉིས་ཀྱི་རྣམ་པ་ཤར་བ་ཟླ་བ་གཅིག་ཡུལ་དུ་ཉེ་
བར་གནས་པ་ལ་རག་ལས་པར་མྱོང་བས་གྲུབ་པའི་ཕྱིར། དེས་ན་ཟླ་བ་གཅིག་ལ་གཉིས་སུ་མཐོང་བའི་ཚེ་ཟླ་གཅིག་
གི་རྣམ་པ་ཡང་འཆར་བས་ཁྱབ་ལ། ཞེས་སོགས་གསུངས་པའི་ཕྱིར་དང་། ལུང་དེས་སྐྲ་ཤད་འཛག་སྣང་ལ་ཡུལ་
མེད་ཀྱང་། ཟླ་གཅིག་ཟླ་གཉིས་སུ་སྣང་བའི་དབང་ཤེས་ལ་ཡུལ་ཡོད་པར་གསལ་བར་གསུངས་པའི་ཕྱིར། གཞན་
ཡང་ཐེག་བསྡུས་ལས། དམིགས་པ་ཡོད་པ་མ་ཡིན་པས། ། ཞེས་སོགས་ཀྱི་དོན་ཀུན་གཞིའི་དཀའ་འགྲེལ་དུ་
ཤེས་པ་ཐམས་ཅད་དམིགས་པ་ཡོད་པ་ལ་ལྟོས་མི་དགོས་པར་གསུངས་པའི་ཕྱིར་ཟེར། ཁ་ཅིག རྟོག་པ་ཡིན་ན་
དོན་སྤྱི་དོན་དུ་འཁྲུལ་བས་མ་ཁྱབ་སྟེ། སྒྲ་སྤྱི་ཙམ་གྱི་སྒོ་ནས་འཛིན་པའི་རྟོག་པ་ཡོད་པའི་ཕྱིར། ཐོས་བསམ་སྒོམ་
གསུམ་གྱི་རྟོག་པའི་ཁྱབ་པར་ཡོད་པའི་ཕྱིར། ཁྱབ་སྟེ། ཡིག་ཆར། སྒྲ་སྤྱི་ཙམ་གྱི་སྒོ་ནས་འཛིན་པའི་རྟོག་པ་དེ།།
ཐོས་བྱུང་དུ་གྱུར་བའི་རྟོག་པའི་མཚན་ཉིད། དོན་ལ་བསམ་ནས་ངེས་པ་རྙེད་པའི་ཞེན་རིག་དེ། བསམ་བྱུང་དུ་
གྱུར་བའི་རྟོག་པའི་མཚན་ཉིད། བསམ་བྱུང་གི་དོན་ལ་ཡང་དང་ཡང་དུ་འདྲིས་པར་བྱས་པའི་ཁམས་གོང་མའི་
སས་བསྡུས་ཀྱི་ཞེན་རིག་དེ། སྒོམ་བྱུང་དུ་གྱུར་པའི་རྟོག་པའི་མཚན་ཉིད། ཞེས་གསུངས་པའི་ཕྱིར་ཟེར། ལ་ལས་
དེ་མི་འཐད་པར་ཐལ། སྒྲ་སྤྱི་ཙམ་གྱི་སྒོ་ནས་འཛིན་པའི་རྟོག་པའང་མི་འཐད། སྒོམ་བྱུང་དུ་གྱུར་བའི་རྟོག་པ་ཡིན་
ན། གོང་མའི་སས་བསྡུས་ཀྱིས་མ་ཁྱབ་པའི་ཕྱིར། དང་པོ་དེར་ཐལ། རྟོག་པ་ལ་དོན་སྤྱི་དོན་དུ་འཁྲུལ་བས་ཁྱབ་
པའི་ཕྱིར། ཡིག་ཆར། དོན་སྤྱི་དོན་དུ་འཁྲུལ་ནས་འཛིན་པའི་བློ་ཡིན་པའི་ཕྱིར། དེར་ཐལ། རྟོག་པ་ཡིན་པའི་
ཕྱིར། ཞེས་གསུངས་པའི་ཕྱིར། ཁྱབ་སྟེ། སྒྲ་སྤྱི་ཙམ་ཞེས་པའི་ཙམ་སྒྲས་དོན་སྤྱི་སྣང་བ་གཅོད་ལ་དོན་མི་སྣང་
པར་དོན་སྤྱི་དོན་དུ་འཁྲུལ་ཚུལ་མེད་པའི་ཕྱིར། གཉིས་པ་དེར་ཐལ། འདོད་པའི་སས་བསྡུས་ཀྱི་སྒོམ་བྱུང་ཡོད་

• 136 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
པའི་ཕྱིར། འདོད་སེམས་དང་སྒོམ་ལམ་བར་ཆད་མེད་ལམ་གྱི་གཞི་མཐུན་ཡོད་པར་ཕར་ཕྱིན་མཐའ་དཔྱོད་དུ་
གསུངས་པའི་ཕྱིར་ཟེར། ཁོ་ན་རེ། ཐོས་བྱུང་དུ་གྱུར་བའི་རྗེས་དཔག་དང་བསམ་བྱུང་དུ་གྱུར་བའི་རྗེས་དཔག་
གཉིས་ལ་ཁྱད་པར་མེད་པར་ཐལ། ： ཁྱོད་ཀྱི་སྒྲུབ་བྱེད་འཐད་པའི་ཕྱིར། འདོད་མི་ནུས་ཏེ། རྗེས་དཔག་དེ་གཉིས་
ལ་ཁྱད་པར་ཡོད་པའི་ཕྱིར་ཏེ། སྡེ་བདུན་རྒྱན་ལས། དེ་ལ་ཐོས་བྱུང་གི་ཤེས་རབ་ནི་གང་ཟག་གཞན་གྱི་ངག་ཐོས་
པའི་སྟོབས་ཀྱིས་ཚུལ་གསུམ་ལ་དྲན་པ་སྐྱེས་པའི་རྟགས་ལ་བརྟེན་ནས་སྐྱེས་པས་ཁྱབ་པའི་ཕྱིར། ཐོས་བྱང་གི་ཤེས་
རབ་ཀྱི་རྟེན་རྟགས་ཡང་དག་ལ་གཞན་དོན་གྱི་རྟག་ཡང་དག་ཅེས་བྱའོ། ། བསམ་བྱུང་གི་ཤེས་རབ་ནི་གང་ཟག་
གཞན་གྱིས་བསྟན་པ་ལ་མ་ལྟོས་པར་རང་ཉིད་ཀྱིས་ཚུལ་བཞིན་བསམ་པའི་སྟོབས་ཀྱིས་རྙེད་པའི་སྒྲུབ་བྱེད་ཡང་དག་
ལ་བརྟེན་ནས་དཔག་པར་བྱ་བའི་དོན་རྟོགས་པའི་རྗེས་དཔག་དང་། དེས་དྲངས་པའི་བཅད་ཤེས་ཀྱི་ངོ་བོ་གཉིས་
སུ་ངེས་པ་ཡིན་ལ། དེའི་ཕྱིར་བསམ་བྱུང་གི་རྟེན་དུ་གྱུར་བའི་རྟགས་ཡང་དག་ནི། རང་དོན་གྱི་རྟགས་ཡང་དག་
ཅེས་བྱའོ། ། ཞེས་གསུངས་པའི་ཕྱིར་ཟེར། ཡང་ལ་ལས། གཞན་དོན་གྱི་རྟགས་ཡང་དག་ལ་བརྟེན་ནས་སྐྱེས་
པའི་རྗེས་དཔག་ཡིན་ན། ཁྱོད་ལ་དོན་སྤྱི་མ་ཤར་བས་ཁྱབ་པར་ཐལ། དེ་འདྲའི་རྗེས་དཔག་ཡིན་ན། སྒྲ་སྤྱི་ཙམ་
གྱི་སྒོ་ནས་འཛིན་པའི་བློ་ཡིན་དགོས་པའི་ཕྱིར་ཏེ། དེ་ཡིན་ན་ཐོས་བྱུང་དུ་གྱུར་པའི་རྟོག་པ་ཡིན་དགོས་པའི་ཕྱིར་
ཟེར། ཡང་ཁ་ཅིག ། དེ་འདྲའི་རྗེས་དཔག་ཐོས་བྱུང་མ་ཡིན་པའི་ཕྱིར་ཏེ། རྗེས་དཔག་ལ་བསམ་བྱུང་དགོས་
པའི་ཕྱིར་ཏེ། ཐོས་པའི་དོན་རིགས་པས་བརྟག་ལས་ངེས་པ་རྙེད་པའི་ཤེས་རབ་ཡིན་ན། བསམ་བྱུང་ཡིན་དགོས་
པའིཕྱིར། གསེར་ཕྲེང་ལས། དེས་ན་འདིར་གསུང་རབ་མཉན་པ་ལས་སྐྱེས་པའི་ཤེས་རབ་ནི་ཐོས་བྱུང་དང་།
དེའི་རིགས་པས་བརྟག་པ་ལས་ངེས་པ་རྙེད་པའི་ཤེས་རབ་ནི་བསམ་བྱུང་དང་། ངེས་པ་རྙེད་པ་དེ་ཉིད་རྩེ་གཅིག་
པའི་ཏིང་ངེ་འཛིན་གྱིས་བསྒོམ་པ་ལས་བྱུང་བ་ནི་སྒོམ་བྱུང་གི་ཤེས་རབ་ཏུ་འདོད་པར་བྱའོ། ། ཞེས་གསུངས་པའི་
ཕྱིར་ཟེར། ཁ་ཅིག་གིས། གསར་དུ་མི་བསླུ་བའི་རིག་པ་དེ། ཚད་མར་གྱུར་བ་འགྲོ་ལ་ཕན་བཞེད་པ་ཞེས་པའི་
སྐབས་སུ་བསྟན་པའི་ཚད་མའི་མཚན་ཉིད་ཡིན་པའི་ཕྱིར་ཏེ། ཡིག་ཆར། ཚད་མར་གྱུར་པ་འགྲོ་ལ་ཕན་བཞེད་
པ། ། ཞེས་པའི་ཚད་མར་གྱུར་ཞེས་པའི་ཚད་མ་དེའི་མཚན་ཉིད་ཀྱི་ཟུར་གཅིག་སློབ་དཔོན་ཆོས་གྲགས་ཀྱིས་འཆད་
པ་ལ། ཚད་མ་བསླུ་མེད་ཅན་ཤེས་པ། ། དོན་བྱེད་ནུས་པར་གནས་པ་ནི། མི་བསླུ་ཞེས་པ་དང་། དེའི་མཚན་
ཉིད་ཀྱི་ཟུར་གཅིག་འཆད་པའོ། ། མ་ཤེས་དོན་གྱིས་གསལ་བྱེད་ཀྱང་། ། ཞེས་པའི་གཞུང་འདི་བྱུང་། ཞེས་དང་།
ཚད་མར་གྱུར་བ་ཞེས་པ་དང་། ཚད་མ་བསླུ་མེད་ཅེས་པའི་སྐབས་ཀྱི་ཚད་མ་གཉིས་པོ་དོན་གཅིག་པའི་ཕྱིར་ཏེ།
གཞུང་ཕྱི་མ་སྔ་མའི་འགྲེལ་བ་ཡིན་ལ་རྩ་འགྲེལ་དོན་གཅིག་པའི་ཕྱིར་ཟེར། ལ་ལས་དེ་མི་འཐད་པར་ཐལ། ཚད་
མར་གྱུར་བ་ཞེས་པའི་ཚད་མར་མས་མ་ཁྱབ་པའི་ཕྱིར་ཏེ། དེ་ལ་གང་ཟག་ཀྱང་ཡོད་པའི་ཕྱིར། ལེའུ་གཉིས་པའི་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 137 •
མཐའ་དཔྱོད་ལས། ཚད་མར་གྱུར་བ་ཞེས་པའི་སྐབས་ནས་བསྟན་པའི་ཚད་མར་གྱུར་བ་ཡིན་ན། ཚད་མ་ཡིན་
པས་ཁྱབ་ཟེར་ན། སངས་རྒྱས་བཅོམ་ལྡན་འདས་ཆོས་ཅན། དེར་ཐལ། དེའི་ཕྱིར། ཞེས་གསུངས་པའི་ཕྱིར་
ཟེར། ཁ་ཅིག་གིས། གཅིག་དང་གསུམ་ལ་སོགས་པ་སེལ། ། ཞེས་པས་ཚད་མལ་གཅིག་དང་། གསུམ་དང་།
བཞི་དང་། ལྔ་དང་། དྲུག་དང་། བདུན་དུ་འདོད་པ་སེལ་བར་བསྟན་པའི་ཕྱིར་ཏེ། ཡིག་ཆར། དེའི་དོན་ཐར་
འབྱུང་སྦས་པས་འཆད་པ་ལ་རྟོག་གེའི་སྐབས་ལས། གཉིས་ཞེས་སྨོས་པས་གཅིག་དང༌། གསུམ་དང་། བཞི་དང་།
ལྔ་དང་། དྲུག་དང་། བདུན་དུ་འདོད་པ་སེལ་བ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། ཡིག་
ཆར་དེ་ལྟར་ཡོད་ཀྱང་དཔྱད་དགོས་པ་ཡིན་གྱི་དེ་ལྟར་དུ་ཁས་ལེན་མི་རིགས་པའི་ཕྱིར་ཏེ། ཚད་མ་ལ་གཅིག་དང་།
གསུམ་དང་། བཞི་དང་། དྲུག་དང་། བཅུ་གཅིག་ཏུ་འདོད་པ་ཡོད་ཀྱི། ལྔ་དང་། བདུན་དུ་འདོད་མཁན་མེད་
པའི་ཕྱིར། ཊཱིཀ་ཆེན་ལས། གྲངས་ལ་ལོག་པར་རྟོག་པ་ནི། གྲངས་ཅན་པ་ན་རེ། མངོན་རྗེས་དང་། སྒྲ་ལས་
བྱུང་བའི་ཚད་མ་དང་གསུམ་ཁོ་ནའོ་ཞེས་ཟེར་རོ། ། ཞེས་དང་། རིགས་པ་ཅན་པ་ན་རེ། གསུམ་པོ་དེ་དང་། ཉེ་
བར་འཇལ་བའི་ཚད་མ་དང་བཞི་ཁོ་ནའོ་ཞེས་ཟེར་རོ། ། ཞེས་དང་། རྒྱལ་དཔོག་པ་ནི། དེ་བཞི་དང་། དོན་
གྱིས་གོ་བ་དང་། དངོས་པོ་མེད་པའི་ཚད་མ་དང་དྲུག་ཁོ་ནའོ། ། ཞེས་དང་། ཙ་ར་ཀ་པའམ། སྨན་དཔྱད་པ་ན་
རེ། རིགས་པ་དང་། མི་དམིགས་པ་དང་། ཞེས་གྲགས་པ་དང་། སྲིད་པ་དང་། སྙམ་སེམས་པ་ཞེས་བྱ་བའི་
ཚད་མ་གཞན་དག་ཀྱང་ཡོད་དོ། ། ཞེས་དང་། རྒྱང་འཕེན་པ་ན་རེ། མངོན་སུམ་གཅིག་པུ་ཚད་མ་ཡིན་གྱི་རྗེས་
དཔག་ཚད་མ་མེད་དོ་ཞེས་ཟེར་རོ། ། ཞེས་དང་། ལེའུ་གསུམ་པའི་མཐའ་དཔྱོད་ལས་ཀྱང་དེ་ཇི་ལྔ་བ་བཞིན་
གསུངས་པའི་ཕྱིར་ཟེར། ཁོ་ན་རེ། ཁྱོད་ཀྱིས་བཤད་མ་ཐག་པ་རྣམས་མི་འཐད་པར་ཐལ། ཚད་མ་དྲུག་དང་
བདུན་འདོད་མཁན་ཡང་ཡོད་པའི་ཕྱིར། གྲངས་ཅན་པ་དང་། རིགས་པ་ཅན་པ་དང་། རྒྱལ་དཔོག་པ་དང་།
ཙ་ར་ཀ་བ་རྣམས་ཀྱིས་ཀྱང་། གཞན་དང་གཞན་དག་གིས་གྲངས་མང་བོར་འདོད་པ་དང་གྲངས་ཉུང་ངུར་འདོད་
པ་བཀག་ནས་རང་རང་གིས་གསུམ་བཞི་དྲུག་བཅུ་གཅིག་ཏུ་འདོད་པའི་ཕྱིར་ཟེར། ཁ་ཅིག་ཚད་མ་ཡིན་ན། སྒྲོ་
འདོགས་གཅོད་བྱེད་ཡིན་པས་ཁྱབ་པའི་ཕྱིར། སྒྲོ་འདོགས་ཉམས་སུ་མྱོང་བའི་རང་རིག་དེ་སྒྲོ་འདོགས་གཅོད་བྱེད་
ཡིན་པའི་ཕྱིར་ཏེ། ལེའུ་གཉིས་པའི་མཐའ་དཔྱོད་ལས། ཡང་སྒྲོ་འདོགས་ཀྱི་ཤེས་པ་མྱོང་བའི་རང་རིག་པའི་ཚད་
མ་ཆོས་ཅན། ངོ་བོའི་ཁྱབ་པར་སྒྲོ་འདོགས་གཅོད་བྱེད་ཡིན་པར་ཐལ། ཚད་མ་ཡིན་པའི་ཕྱིར། འདོད་མི་ནུས་ཏེ།
སྒྲོ་འདོགས་དང་ངོ་བོ་གཅིག་ཡིན་པའི་ཕྱིར་ན་མ་ཁྱབ་སྟེ། འོ་ན་དེས་བཅད་བྱའི་སྒྲོ་འདོགས་མེད་པར་ཐལ་ལོ། །
དེ་སྒྲོ་འདོགས་གཅོད་བྱེད་མིན་ཚུལ་ཡོད་པའི་ཕྱིར། འདོད་མི་ནུས་ཏེ། དེས་བཅད་བྱའི་སྒྲོ་འདོགས་ཡོད་པའི་
ཕྱིར། ཞེས་གསུངས་པའི་ཕྱིར། ཁྱབ་སྟེ། དེས་བཅད་བྱའི་སྒྲོ་འདོགས་ཡོད་ན། དེ་སྒྲོ་འདོགས་གཅོད་བྱེད་ཡིན་

• 138 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
པས་ཁྱབ་པར་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། གཟུགས་འཛིན་མངོན་སུམ་ལྟ་བུའི་
བཅད་བྱའི་སྒྲོ་འདོགས་ཡོད་ཀྱང་། དེ་སྒྲོ་འདོགས་གཅོད་བྱེད་མ་ཡིན་པའི་ཕྱིར་ཏེ། ལེའུ་གཉིས་པའི་མཐའ་
དཔྱོད་ལས། ཚད་མ་ཡིན་ན། གསར་དུ་སྒྲོ་འདོགས་གཅོད་བྱེད་ཡིན་པས་ཁྱབ་ཟེར་ན། གཟུགས་འཛིན་མངོན་
སུམ་ཆོས་ཅན། སྒྲོ་འདོགས་ཀྱི་ཞེན་ཡུལ་བཀག་པའི་ཚད་མ་ཡིན་པར་ཐལ། སྒྲོ་འདོགས་གསར་དུ་གཅོད་བྱེད་ཀྱི་
ཤེས་པ་ཡིན་པའི་ཕྱིར། ཞེས་སོགས་དང་། གཟུགས་འཛིན་མངོན་སུམ་ཆོས་ཅན། སྒྲོ་འདོགས་ཀྱི་ཞེན་ཡུལ་
བཀག་པར་ཐལ། རང་གི་གསལ་བྱའི་སྒྲོ་འདོགས་ཀྱི་ཞེན་ཡུལ་བཀག་པའི་ཕྱིར་ན་མ་ཁྱབ། ཞེས་གསུངས་པའི་
ཕྱིར་ཟེར། ཁ་ཅིག་གིས། ཚད་མས་གནོད་ན་མེད་པས་མ་ཁྱབ་པའི་ཕྱིར་ཏེ། ལེའུ་གཉིས་པའི་མཐའ་དཔྱོད་ལས།
ཚད་མས་གནོད་ན་ཚད་མས་བསལ་བས་ཁྱབ་ཟེར་ན། ཚད་མའི་གཞལ་བྱ་ལ་སྒྲོ་འདོགས་པའི་སྒྲོ་འདོགས་ཆོས་
ཅན། ཚད་མས་བསལ་བར་ཐལ། ཚད་མས་གནོད་པའི་ཕྱིར། ཞེས་སོགས་གསུངས་པའི་ཕྱིར་ཟེར། ལ་ལས།
དེ་མི་འཐད་པར་ཐལ། ཚད་མས་གནོད་ན་མེད་དགོས་པའི་ཕྱིར། རྣམ་འགྲེལ་ལས། གནོད་པ་དེ་ནི་རྣམ་བཞིར་
བཤད། ། ཞེས་གསུངས་པའི་ཕྱིར་དང་། ཚད་མས་གནོད་པ་དང་ཚད་མས་གྲུབ་པ་གཉིས་ཀ་ཡིན་པ་མེད་པའི་
ཕྱིར་ཟེར། ཁོ་ན་རེ། ཁྱོད་ཀྱི་སྒྲུབ་བྱེད་དེ་མི་འཐད་པར་ཐལ། གནོད་པ་དེ་ནི་རྣམ་བཞིར་བཤད། ། ཞེས་པ།
ཚད་མས་གནོད་པ་འབབ་ཚུལ་གསུམ་ཡོད་པའི་ཐ་མའི་དབང་དུ་བྱས་པའི་ཕྱིར་ཏེ། སྡེ་བདུན་རྒྱན་ལས། སྤྱིར་
ཚད་མས་གནོད་པ་འབབ་པའི་ཚུལ་ལ། བདག་འཛིན་ལྟ་བུ་བློ་ལ་གནོད་པ་དང་། དམ་བཅའ་ལྟར་སྣང་ལྟ་བུ་སྒྲ་
ལ་གནོད་པ་དང་། སྒྲ་རྟག་པ་ལྟ་བུ་ཡུལ་དུ་བཏགས་པ་ལ་གནོད་པའི་ཚུལ་གསུམ་ལས། དང་པོ་ནི། བློ་དེས་ཇི་
ལྟར་བཟུང་བ་ལྟར་གྲུབ་པ་ལ། གནོད་པའི་སྒྲོ་ནས་བློ་དེ་ལ་ཚད་མ་གནོད་བྱེད་དུ་སོང་སྟེ། བློ་དེའི་རིགས་འདྲ་ཕྱི་
མ་ཚད་མས་འགོགས་པ་ཡིན་ལ། གཉིས་པ་ནི། དམ་བཅའ་དེས་ཇི་ལྟར་དམ་བཅས་པ་ལྟར་གྲུབ་པ་དང༌། སྒྲ་
དེས་ཇི་ལྟར་བརྗོད་པ་ལྟར་གྲུབ་པ་ལ། ཚད་མས་གནོད་པ་འབབ་པའི་སྒོ་ནས་དམ་བཅའ་འམ། སྒྲ་དེ་ལ་ཡིད་
བརྟན་དུ་མི་རུང་བར་བཤད་པ་ཉིད་དེ་ལ་ཚད་མས་གནོད་པའི་དོན་ཡིན་ཞིང༌། གསུམ་པ་ནི། དེ་ལྟ་བུ་ཤེས་བྱ་ལ་
སྲིད་པ་འགོག་པ་ཉིད་ཚད་མས་གནོད་པའི་དོན་ཡིན་ལ། དེའི་ཕྱིར། གནོད་པ་དེ་ནི་རྣམ་བཞིར་བཤད། ། ཅེས་
པས་གནོད་ཚུལ་ནི་ཕྱི་མ་འདིའི་དབང་དུ་བྱས་པ་ཡིན་ལ། ཞེས་སོགས་གསུངས་པའི་ཕྱིར། ཁ་ཅིག་གིས། སྒྲ་མི་
རྟག་པར་རྟོགས་པའི་རྗེས་དཔག་གིས་སྒྲ་རྟག་འཛིན་ལྷན་སྐྱེས་ལ་མི་གནོད་པའི་ཕྱིར་ཏེ། རྣམ་བཤད་སྙིང་བོའི་
རྒྱན་ལས། སྒྲ་མི་རྟག་རྟོགས་ཀྱི་རྗེས་དཔག་གིས་སྒྲ་རྟག་འཛིན་གྱི་སྒྲོ་འདོགས་ལྷན་སྐྱེས་ཀྱི་ཞེན་ཡུལ་མེད་པར་
རྟོགས་ཀྱང་ཀུན་བཏགས་མངོན་གྱུར་ལ་གནོད་ཀྱི། ལྷན་སྐྱེས་ལ་མི་གནོད་པ་བཞིན་ནོ། ། ཞེས་དང་། འཇུག་
པའི་ཊཱིཀ་ཆེན་ལས། དེ་ཡང་གྲུབ་མཐའ་སྨྲ་བས་འཕྲལ་དུ་ཀུན་བཏགས་པའི་བདེན་གྲུབ་དང་བདེན་འཛིན་ངོས་

བློ་རིག་གི་སྤྱི་དོན་མདོར་བསྡུས་དོགས་དཔྱོད། ། • 139 •
ཟིན་པ་ཙམ་གྱིས་མི་ཆོག་པའི་ཕྱིར། ཐོག་མ་མེད་པ་ནས་རྗེས་སུ་ཞུགས་པ་གྲུབ་མཐས་བློ་བསྒྱུར་མ་བསྒྱུར་གཉིས་ཀ་
ལ་ཡོད་པའི་ལྷན་སྐྱེས་ཀྱི་བདེན་འཛིན་དང་། དེས་བཟུང་བའི་བདེན་གྲུབ་ལེགས་པར་ངོས་ཟིན་པ་ནི་གནད་ཤིན་
ཏུ་ཆེ་སྟེ། དེ་ངོས་མ་ཟིན་པར་རིགས་པས་དགག་བྱ་བཀག་ཀྱང་ཐོག་མ་མེད་པ་ནས་ཞུགས་པའི་བདེན་ཞེན་ལ་ཅི་
ཡང་མི་གནོད་པས་སྐབས་དོན་སྟོང་བར་འགྱུར་པའི་ཕྱིར་རོ། ། ཞེས་གསུངས་པའི་ཕྱིར། གཞན་དག་གིས། དེ་
ལྟར་ཁས་ལེན་མི་རིགས་པའི་ཕྱིར་ཏེ། སྒྲ་མི་རྟག་རྟོགས་ཀྱི་རྗེས་དཔག་གིས་སྒྲ་རྟག་འཛིན་ལྷན་སྐྱེས་ཡང་ཡང་སྐྱེ་བ་
ལ་མི་གནོད་པའི་དོན་ཡིན་གྱི། དེས་དེ་ལ་མི་གནོད་པ་མ་ཡིན་པའི་ཕྱིར། ལེའུ་གཉིས་པའི་མཐའ་དཔྱོད་ལས།
ཡང་ཁ་ཅིག་ན་རེ། སྒྲ་མི་རྟག་པར་རྟོགས་པའི་རྗེས་དཔག་ཚད་མས་སྒྲ་རྟག་འཛིན་ལྷན་སྐྱེས་ལ་མི་གནོད་པར་ཐལ།
དེས་དེའི་ཞེན་ཡུལ་མེད་པར་རྟོགས་ཀྱང་མི་གནོད་པའི་ཕྱིར། དེར་ཐལ། རྣམ་བཤད་སྙིང་པོའི་རྒྱན་ལས།
དཔེར་ན་སྒྲ་མི་རྟག་པར་རྟོགས་པའི་རྗེས་དཔག་ཚད་མས་སྒྲ་རྟག་འཛིན་གྱི་སྒྲོ་འདོགས་ལྷན་སྐྱེས་ཀྱི་ཞེན་ཡུལ་མེད་
པར་རྟོགས་ཀྱང་། ཀུན་བཏགས་མངོན་གྱུར་བ་ལ་གནོད་ཀྱི་ལྷན་སྐྱེས་ལ་མི་གནོད་པ་བཞིན་ནོ། ། ཞེས་གསུངས་
པའི་ཕྱིར་ན་ཤིན་ཏུ་མ་ཁྱབ་སྟེ། རྗེས་དཔག་དེས་ཀུན་བཏགས་མངོན་གྱུར་བ་རེ་ཞིག་ལྡོག་ཀྱང་ལྷན་སྐྱེས་ཡང་ཡང་
སྐྱེ་བ་ལ་མི་གནོད་པའི་དོན་ཡིན་པའི་ཕྱིར། འདོད་ན། སྒྲ་མི་རྟག་པར་དངོས་སུ་རྟོགས་པའི་རྗེས་དཔག་ཆོས་ཅན།
སྒྲ་རྟག་འཛིན་ལྷན་སྐྱེས་ཀྱི་འགལ་ཟླར་གྱུར་བའི་གཉེན་པོ་མ་ཡིན་པར་ཐལ། དེ་ལ་མི་གནོད་པའི་ཕྱིར། འཁོར་
གསུམ། འདོད་ན། དེ་ཆོས་ཅན། དེའི་འགལ་ཟླའི་གཉེན་པོ་ཡིན་པར་ཐལ། དེ་དང་དམིགས་པ་གཅིག་ལ་
དམིགས་ནས་འཛིན་སྟངས་དངོས་འགལ་དུ་སོང་བའི་ཚད་མ་ཡིན་པའི་ཕྱིར། ཡང་འཁོར་གསུམ། ཞེས་སོགས་
གསུངས་པའི་ཕྱིར་ཟེར། ཡང་ལ་ལས། དེ་མི་འཐད་པར་ཐལ། མུ་སྟེགས་པས་སྒྲ་རྟག་པར་སྒྲོ་བཏགས་པ་ལྟར་མ་
གྲུབ་པར་རྟོགས་པའི་བློ་དེས་སྒྲ་རྟག་འཛིན་ལྷན་སྐྱེས་ལ་མི་གནོད་ཅེས་པའི་དོན་ཡིན་པའི་ཕྱིར་ཏེ། དབུ་མའི་
མཐའ་དཔྱོད་ལས། ཡང་རྣམ་བཤད་སོགས་ལས་མུ་སྟེགས་པ་དང་། གྲུབ་མཐའ་སྨྲ་བ་ཁོ་ནས་བཏགས་པའི་ཡུལ་
བཀག་པས་ཐོག་མེད་ནས་ཞུགས་པའི་ལྷན་སྐྱེས་ཀྱི་བདེན་འཛིན་ལ་མི་གནོད་གསུངས་པ་ལ། སྟག་ཚང་པ་ན་རེ།
དེ་མི་འཐད་པར་ཐལ། ལྷན་སྐྱེས་ཀྱི་བློ་ལའང་རྟག་འཛིན་དང་སྔ་ཕྱི་གཅིག་འཛིན་ཡོད་པའི་ཕྱིར་ཟེར་ན་མ་ཁྱབ་སྟེ།
ཞེས་པའི་རྣམ་བཅད་ཡོད་པའི་ཕྱིར，
 ། ཁོ་རང་ལ་འོ་ན་རྟག་འཛིན་ཡིན་ན། དེའི་ཡུལ་མུ་སྟེགས་པའི་བདག་རྟག་
པར་སྒྲོ་བཏགས་པ་ལྟར་བཟུང་བས་ཁྱབ་པར་ཐལ། ལྷན་སྐྱེས་ཀྱི་རྟག་འཛིན་གྱིས་དེ་ལྟར་བཟུང་བའི་ཕྱིར།
རྟགས་ཁས། འདོད་ན། དུད་འགྲོ་སོགས་གྲུབ་མཐར་མ་ཞུགས་པའི་རྒྱུད་ལ་བདག་རྒྱུ་རྐྱེན་གང་ལས་འ་མ་སྐྱེས་
པའི་རྟག་འཛིན་ཡོད་པར་ཐལ། བདག་མ་ཤི་བར་དུ་མི་འཇིག་པའི་རྟག་འཛིན་ཡོད་པའི་ཕྱིར། རྟགས་སླ། ཞེས་
གསུངས་པའི་ཕྱིར། གཞན་ཡང་། དེ་ལྟར་འཐད་པར་ཐལ། སྒྲ་མི་རྟག་པར་རྟོགས་པས། བདག་འཛིན་ལྷན་

· 140 . 
བློ་རིག་གི་སྤྱི་དོན་མདོར་བསྡུས་དོགས་དཔྱོད།
སྐྱེས་ལ་མི་གནོད་པ་ལྟ་བུ་ལུང་དེའི་དོན་ཡིན་པའི་ཕྱིར་ཏེ། དེ་ཉིད་ལས། གཞན་ཡང་བྱེ་མདོ་སོགས་ཀྱིས་དབུ་མར་
མ་ཞུགས་ཀྱང་བདེན་འཛིན་གྱི་ཞེན་ཡུལ་ལ་གནོད་ཐུབ་པར་ཐལ། དམ་བཅའ་འཐད་པའི་ཕྱིར། ཞེས་དང་།
ལམ་རིམ་ཆེ་ཆུང་གཉིས་དང་། ལེགས་བཤད་སྙིང་བོ་ལས་ཀྱང་དེ་ལྟར་གསུངས་པའི་ཕྱིར་ཟེར། ཡང་ལ་ལས།
ལམ་རིམ་སོགས་ཀྱི་བཤད་ཚུལ་དང་། རྣམ་བཤད་སྙིང་པོ་རྒྱན་གྱི་བཤད་ཚུལ་རྣམས་མི་མཐུན་པའི་ཕྱིར་ཟེར།
ཡང་ལ་ལས། བློ་ཀུན་བཏགས་ཀྱིས་འཐད་དོ་སྙམ་དུ་འཛིན་ལ། ལྷན་སྐྱེས་ཀྱིས་དེ་ལྟར་མི་འཛིན་པས་སྔ་མའི་ཞེན་
ཡུལ་མེད་པར་རྟོགས་པས་ཕྱི་མའི་ཞེན་ཡུལ་མེད་པར་རྟོགས་མི་ཐུབ་པ་ལུང་དེ་དག་གི་དོན་ཡིན་པའི་ཕྱིར་ཟེར་བ་
རྣམས་ལ་དཔྱད་གཞི་ཆེ། ཁ་ཅིག་གིས། ལྷ་དབང་བློས། ཚད་མ་སླུ་མེད་ཅན་ཤེས་པ། ། ཞེས་པ་དང་། མ་ཤེས་
དོན་གྱི་གསལ་བྱེད་ཀྱང་། ཞེས་པ་གཉིས་ཀྱིས་ཚད་མའི་མཚན་ཉིད་ཡོངས་རྫོགས་རེ་བསྟན་པ་མ་ཡིན་པར་མཚན་
ཉིད་གཅིག་གི་ཆ་ཤས་རེ་བསྟན་པར་འདོད་པའི་ཕྱིར་ཏེ། ཡིག་ཆར། དེ་ལ་ཁ་ཅིག་ན་རེ། དེ་གཉིས་ཀྱིས་ཚད་
མའི་མཚན་ཉིད་མི་འདྲ་བ་གཉིས་བསྟན་པར་ཐལ། ལུང་དེའི་ཕྱིར་ན་མ་ཁྱབ། དེ་གཉིས་ཀྱིས་ཚད་མའི་མཚན་
ཉིད་ཀྱི་ཆ་རེ་རེ་བསྟན་པ་ལུང་དེའི་དོན་ཡིན་པའི་ཕྱིར། ཞེས་དང་། དེ་བཞིན་དུ་ལེའུ་གཉིས་པའི་མཐའ་དཔྱོད་
དུའང་རྒྱས་པར་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ལྷས། གཞུང་དེ་གཉིས་ཀྱིས་ཚད་
མའི་མཚན་ཉིད་ཡོངས་རྫོགས་རེ་བསྟན་པར་འདོད་པའི་ཕྱིར་ཏེ། སྡེ་བདུན་རྒྱན་ལས། གཞན་ལུགས་དགག་པ་ནི།
རྣམ་འགྲེལ་དུ། ཚད་མ་སླུ་མེད་ཅན་ཤེས་པ། ཞེས་པ་དང་། མ་ཤེས་དོན་གྱི་གསལ་བྱེད་ཀྱང་། ། ཞེས་ཚད་མའི་
མཚན་ཉིད་སྟོན་བྱེད་ཀྱི་གཞུང་རིམ་པ་གཉིས་གསུངས་པའི་དོན་ལ། སློབ་དཔོན་ལྷ་ཤཱཀ་གཉིས་ན་རེ། གཉིས་
ཀས་ཀྱང་མཚན་ཉིད་ཡོངས་རྫོགས་རེ་སྟོན་པ་ཡིན་ནོ། ། ཞེས་ཟེར་རོ། ། དེ་ཡང་སྔ་མ་ནི་འཇིག་རྟེན་ལ་གྲགས་པ་
དང༌། ཕྱི་མ་ནི་བསྟན་བཅོས་ལ་གྲགས་པའི་མཚན་ཉིད་དུ་འདོད་པར་མངོན་ཏེ། སློབ་དཔོན་ལྷ་དབང་བློས། དེ་
བས་ན་དེ་ལྟར་ཚད་མའི་མཚན་ཉིད་མི་སླུ་བ་གཅིག་བཤད་དོ། ། མ་ཤེས་དོན་གྱི་གསལ་བྱེད་ཀྱང་། ། གཞན་
མཚན་ཉིད་གཉིས་པ་ཡིན་ནོ། ། ཞེས་པའི་འགྲེལ་བཤད་དུ་ཤཱཀྱ་བློས། གཞན་མཚན་ཉིད་གཉིས་ཞེས་བྱ་བ་ནི་
འཇིག་རྟེན་གྱིས་རྗོད་པར་བྱེད་པས་འདི་ནི་གཅིག་ཡིན་ལ། འདི་ནི་གཞན་གཉིས་པ་ཡིན་ནོ། ། ཞེས་འབྱུང་བས་
སོ། ། ཞེས་དང་། ཊཱིཀ་ཆེན་ལས། གཞུང་དེ་དག་གི་དོན་ལ་སློབ་དཔོན་ལྷ་དབང་བློས་ནི་འདི་ལྟར་འཆད་དེ།
སྔར་སླུ་མེད་ཅན་ཤེས་པ། ཞེས་པར་བཤད་པ་དེ་ཉིད་ཚད་མའི་མཚན་ཉིད་ཡིན་པར་མ་ཟད། མ་ཤེས་དོན་གྱི་
གསལ་བྱེད་ཀྱང༌། ། ཚད་མའི་མཚན་ཉིད་ཡིན་ནོ་ཞེས་གཞུང་སྔ་ཕྱི་གཉིས་ཀྱིས་ཚད་མའི་མཚན་ཉིད་ཡོང་རྫོགས་
རེ་སྟོན་པར་འདོད་པ་ཡིན་ཏེ། ལྷ་དབང་བློའི་འགྲེལ་བ་ལས། དེ་བས་ན་དེ་ལྟར་ཚད་མའི་མཚན་ཉིད་མི་སླུ་བ་
གཅིག་བཤད་དོ། ། མ་ཤེས་དོན་གྱི་གསལ་བྱེད་ཀྱང་། ། གཞན་མཚན་ཉིད་གཉིས་པ་ཡིན་ནོ། ། ཞེས་བྱུང་བས་

• 141 •
བློ་རིག་གི་སྤྱི་དོན་མདོར་བསྡུས་དོགས་དཔྱོད།
མ
སོ། ། འོན་ཀྱང་ཚུལ་དེ་ནི་འཐད་པར་མི་སེམས་མོད། ཚད་མ་སྤྱིའི་མཚན་ཉིད་དང་རང་ལས་ངེས་དང་གཞན་
ལས་ངེས་པ་ སོགས་པ་དག་གི་དགག་སྒྲུབ་རྒྱས་པར་ཁོ་བོས་ཚད་མ་ཡིད་ཀྱི་མུན་སེལ་དུ་བཤད་ཟིན་པའི་ཕྱིར།
འདིར་མ་བྲིས་སོ། ། ཞེས་གསུངས་པའི་ཕྱིར་ཟེར། ཁ་ཅིག་གིས། རྒྱན་མཁན་པོའི་ལུགས་ལ། ཚད་མ་སླུ་མེད་
ཅན་ཤེས་པ། ། ཞེས་པས་ཐ་སྙད་པའི་ཚད་མའི་མཚན་ཉིད་བསྟན། མ་ཤེས་དོན་གྱི་གསལ་བྱེད་ཀྱང་། ། ཞེས་
པས་དོན་དམ་པའི་ཚད་མའི་མཚན་ཉིད་བསྟན་པར་མ་ཟད། ཚད་མ་སྤྱིའི་མཚན་ཉིད་ཀྱང་གཞུང་དེ་དག་གིས་
བསྟན་པ་ཡིན་ཀྱང། སྐབས་འདིར་བཤད་ཚུལ་དེ་དག་རང་ལུགས་སུ་ཁས་ལེན་མི་རུང་པའི་ཕྱིར། རྟགས་དང་པོ་
དེར་ཐལ། ཚད་མ་རིགས་རྒྱན་ལས། ཁ་ཅིག རྒྱན་མཁན་པོའི་ལུགས་ལ། གཞུང་སྔ་མས་ཐ་སྙད་པའི་ཚད་མའི་
མཚན་ཉིད་དང་། གཞུང་ཕྱི་མས་དོན་དམ་པའི་ཚད་མའི་མཚན་ཉིད་བསྟན་པ་ཡིན་ལ། དེ་ཡང་མི་འཐད་དེ།
རྣམ་འགྲེལ་འདིར་ཚད་མ་སྤྱིའི་མཚན་ཉིད་ཆད་པའི་སྐྱོན་ཡོད་པར་ཐལ། གཞུང་སྔ་མས་ཐ་སྙད་པའི་ཚད་མའི་
མཚན་ཉིད་བསྟན། གཞུང་ཕྱི་མས་དོན་དམ་པའི་ཚད་མའི་མཚན་ཉིད་བསྟན་པ་གང་ཞིག དེ་གཉིས་ལས་གཞན་
པའི་ཚད་མ་སྤྱིའི་མཚན་ཉིད་སྟོན་པའི་གཞུང་མེད་པའི་ཕྱིར། ཞེས་ཟེར་རོ། ། འོ་ན་ཚད་མ་མདོར་ཡང་ཚད་མ་
སྤྱིའི་མཚན་ཉིད་ཆད་པའི་སྐྱོན་ཡོད་པར་ཐལ། མིང་དང་རིགས་སོགས་སྦྱོར་བ་ཡི། ། རྟོག་པ་དང་བྲལ་མངོན་
སུམ་མོ། ། ཞེས་པས་མངོན་སུམ་ཚད་མའི་མཚན་ཉིད་བསྟན། རྗེས་དཔག་རྣམ་གཉིས་རང་དོན་ནི། ། ཚུལ་
གསུམ་རྟགས་ལས་དོན་མཐོང་ཡིན། ། ཞེས་པས་རྗེས་དཔག་ཚད་མའི་མཚན་ཉིད་བསྟན་པ་གང་ཞིག ། དེ་
གཉིས་ལས་གཞན་པའི་ཚད་མ་སྤྱིའི་མཚན་ཉིད་སྟོན་པའི་གཞུང་མེད་པའི་ཕྱིར། འཁོར་གསུམ། ཞེས་གསུངས་
པའི་ཕྱིར། རྟགས་གཉིས་པ་དེ་ཉིད་ལས། རྒྱན་གྱི་དགོསང་པ་དེ་ལྟར་བྱས་ནས་རང་ལུགས་སུ་བྱེད་པའང་མི་
འཐད་དེ། དོན་དམ་པའི་ཚད་མ་ཆོས་ཅན། ཐ་སྙད་པའི་ཚད་མ་ཡིན་པར་ཐལ། རང་གི་གཞལ་བྱ་ལ་མི་བསླུ་
བའི་ཤེས་པ་ཡིན་པའི་ཕྱིར། རྟགས་མ་གྲུབ་ན། ཚད་མ་མ་ཡིན་པར་ཐལ་ལོ། ། ཐ་སྙད་པའི་ཚད་མའང་ཆོས་ཅན།
དོན་དམ་པའི་ཚད་མ་ཡིན་པར་ཐལ། མ་ཤེས་དོན་གྱི་གསལ་བྱེད་ཡིན་པའི་ཕྱིར། རྟགས་མ་གྲུབ་ན། ཚད་མ་མ་
ཡིན་པར་ཐལ་ལོ། ། ཞེས་གསུངས་པའི་ཕྱིར་ཟེར། ལ་ལས། རྒྱུན་མཁན་པོས། གཞུང་དེ་གཉིས་ཀྱིས་ཚད་མའི་
མཚན་ཉིད་བསྟན་པ་སྔར་ལྟར་ཡིན་ཀྱང་། རང་གི་གཞལ་བྱ་ལ་མི་སླུ་བའི་ཤེས་པ། ཐ་སྙད་པའི་ཚད་མའི་མཚན་
ཉིད་དུ་མི་འདོད་པས། རིགས་རྒྱན་ལྟར་ཁས་ལེན་མི་རིགས་པའི་ཕྱིར་ཏེ། ཊཱིཀ་ཆེན་ལས། སློབ་དཔོན་རྒྱན་
པར་མ་ཟད། ཐོག་མ་མེད་པ་ནས་འཁོར་བར་འདྲིས་པའི་ཆོས་ཅན་གྱི་ཚད་མ་གང་གིས་ཀྱང་མ་ཤེས་པའི་དོན་དམ་
པ་མྱོང་བ་གཉིས་མེད་ཀྱི་དེ་ཁོ་ན་གསལ་བར་བྱེད་པའི་ཤེས་པ་ཉིད་ཀྱང་དོན་དམ་པའི་ཚད་མའི་མཚན་ཉིད་ཡིན་

• 142 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
མ
ནོ། ། དེས་ན་སྔར་ཚད་མ་སླུ་མེད་ཅན་ཤེས་པ། ཞེས་པས་རང་གི་གཞལ་བྱ་ལ་གསར་དུ་མི་བསླུ་བའི་ཤེས་པ་ཙམ་
ཐ་སྙད་པའི་ཚད་མའི་མཚན་ཉིད་དུ་བཤད་པར་སློབ་དཔོན་འདིས་མི་བཞེད་ཀྱི། ཐ་སྙད་ཙམ་གྱི་ཆོས་ལ་རང་གིས་
ཡོངས་སུ་དཔྱད་པ་ལྟར་བསླུ་བ་མེད་པ་ཅན་གྱི་ཤེས་པ་ཐ་སྙད་པའི་ཚད་མའི་མཚན་ཉིད་དུ་བསྟན་པར་བཞེད་པ་
ཡིན་ལ། དེས་མི་བསླུ་བའི་དོན་ཡང་། ཐ་སྙད་པའི་ཚད་མ་དེས་མེ་རྒྱུ་དང་བཙོ་སྲེག་འབྲས་བུ་ཡིན་པ་སོགས་སུ་
གཏན་ལ་ཕབ་ནས། གཉིས་ཆོས་སོ་སོར་ཕྱེ་བའི་རྗེས་སུ་འབྲངས་ནས་ཞུགས་ན་མེས་བཙོ་སྲེག་སོགས་ཀྱི་དོན་བྱེད་
པ་ལ་མི་བསླུ་བ་ལྟ་བུ་ལ་བཞེད་པ་ཡིན་ནོ། ། དེའི་ཕྱིར་སློབ་དཔོན་འདིས་རང་གིས་ཡོངས་སུ་དཔྱད་པའི་གཞལ་བྱ་
ལ་མི་བསླུ་བའི་ཤེས་པ་ཙམ་ཐ་སྙད་པའི་ཚད་མའི་མཚན་ཉིད་དུ་གཞུང་སྔ་མས་བསྟན་པར་ཁས་བླངས་སྙམ་དུ་ཡིད་
ལ་བཞག་ནས་དོན་དམ་པའི་ཚད་མ་ཡང་ཐ་སྙད་པའི་ཚད་མ་ཡིན་པར་ཐལ་བ་འཕེན་པ་སོགས་ནི་གནས་མེད་ཅིང་
གོ་སྐབས་མེད་དོ། ། ཞེས་གསུངས་པའི་ཕྱིར་ཟེར། ཁོ་ན་རེ། དེ་མི་འཐད་པར་ཐལ། དེ་ལྟར་ན་གཞུང་སྔ་མས་
ཀྱང་དོན་དམ་པའི་ཚད་མའི་མཚན་ཉིད་བསྟན་པར་ཐལ་བ་དང་། གཞུང་ཕྱི་མས་ཀྱང་ཐ་སྙད་པའི་ཚད་མའི་
མཚན་ཉིད་བསྟན་པར་ཐལ་པར་འགྱུར་ལ། དེ་ལྟར་དེ་གཉིས་སོ་སོར་སྨོས་པ་དོན་མེད་དུ་འགྱུར་པའི་ཕྱིར་ཏེ།
རིགས་རྒྱན་ལས། གལ་ཏེ་ཚད་མ་སླུ་མེད་ཅན་ཤེས་པ། ཞེས་པས་ཐ་སྙད་པའི་ཚད་མའི་མཚན་ཉིད་བསྟན་ཏེ།
ཐ་སྙད་པའི་ཚད་མ་ཡིན་ཏེ། ཐ་སྙད་པ་ལ་གསར་དུ་མི་བསླུ་པའི་ཤེས་པ་ཡིན་པའི་ཕྱིར། ཞེས་བསྟན་པའི་ཕྱིར།
དེ་བཞིན་དུ་མ་ཤེས་དོན་གྱི་གསལ་བྱེད་ཀྱང་། ཞེས་པས། དོན་དམ་པའི་ཚད་མའི་མཚན་ཉིད་བསྟན་ཏེ། དེས་
དོན་དམ་པའི་ཚད་མ་ཡིན་ཏེ། དོན་དམ་མ་ཤེས་པ་གསལ་བར་བྱེད་པའི་ཕྱིར། ཞེས་བསྟན་པའི་ཕྱིར་རོ་ཞེ་ན།
འོ་ན་གཞུང་སྔ་མས་དོན་དམ་པའི་ཚད་མའི་མཚན་ཉིད་བསྟན་པར་ཐལ། དེས་དོན་དམ་པའི་ཚད་མ་ཡིན་ཏེ།
དོན་དམ་པ་ལ་གསར་དུ་སླུ་བ་མེད་པའི་ཤེས་པ་ཡིན་པའི་ཕྱིར། ཞེས་བསྟན་པའི་ཕྱིར། དེ་བཞིན་དུ་གཞུང་ཕྱི་མས་
ཀྱང་ཐ་སྙད་པའི་ཚད་མའི་མཚན་ཉིད་བསྟན་པ་ཡིན་པར་ཐལ། དེས་ཐ་སྙད་པའི་ཚད་མ་ཡིན་ཏེ། ཐ་སྙད་པ་སྔར་
མ་ཤེས་པ་གསལ་བར་བྱེད་པའི་ཕྱིར། ཞེས་བསྟན་པའི་ཕྱིར་རོ། ། འདོད་ན། དེ་གཉིས་སོ་སོར་སྨོས་པ་དོན་མེད་
དོ། ། ཞེས་གསུངས་པའི་ཕྱིར་ཟེར། ཡང་ལ་ལས། རྒྱན་གྱི་ལུགས་ལ་སྐྱོན་དེ་དག་མེད་པར་ཐལ། གཞུང་སྔ་ཕྱི་
གཉིས་ཀྱིས་ཐ་སྙད་པ་དང་། དོམ་དམ་པའི་ཚད་མའི་མཚན་ཉིད་བསྟན་ནས་ཚད་མ་སྤྱིའི་མཚན་ཉིད་གཙོ་བོར་
དངོས་སུ་མ་བསྟན་ཀྱང་དེ་མི་རྟོགས་པར་གྱུར་བའི་སྐྱོན་མེད་པར་མ་ཟད། སྐབས་འདིར་རྒྱན་ལྟར་ཁས་བླངས་པ་
ལ་སྐྱོན་ཅུང་ཟད་མེད་པའི་ཕྱིར་ཏེ། ཊཱིཀ་ཆེ་ན་ལས། དེ་ཡང་རྒྱན་མཁན་པོས། དེ་ལྟར་གཉིས་སུ་ཕྱེ་བའི་དགོས་
པ་ཡང་བཅོམ་ལྡན་འདས་ཀྱི་ཇི་སྙེད་པ་མཁྱེན་པའི་ཡེ་ཤེས་ཐ་སྙད་པའི་ཚད་མའི་མཚན་ཉིད་དང་ལྡན་པའི་སྒོ་ནས་
ཚད་མར་སྒྲུབ་པ་དང་། ཇི་ལྟ་བ་མཁྱེན་པའི་ཡེ་ཤེས་དོན་དམ་པའི་ཚད་མའི་མཚན་ཉིད་དང་ལྡན་པའི་སྒོ་ནས་ཚད་

བློ་རིག་གི་སྤྱི་དོན་མདོར་བསྡུས་དོགས་དཔྱོད། · 143 ，
མར་སྒྲུབ་པའི་ཕྱིར་ཡིན་ནོ། ། ཁ་ཅིག་འདི་མི་འཐད་དེ། ཚད་མ་སྤྱིའི་མཚན་ཉིད་མ་བསྟན་པར་འགྱུར་པའི་ཕྱིར་
རོ། ། ཞེས་ཟེར་བའང་སྐྱོན་མ་ཡིན་ཏེ། ཐ་སྙད་ཙམ་ལ་མི་བསླུ་པ་ཐ་སྙད་པའི་ཚད་མའི་མཚན་ཉིད་དང་། རང་
གིས་ཡོངས་སུ་དཔྱད་པའི་དོན་དམ་པ་ལ་མི་བསླུ་བའི་ཤེས་པ་དོན་དམ་པའི་ཚད་མའི་མཚན་ཉིད་དུ་ངེས་པ་ན།
རང་གིས་ཡོངས་སུ་དཔྱད་པའི་གཞལ་བྱ་ལ་མི་བསླུ་བའི་ཤེས་པ་ཙམ་ཚད་མའི་མཚན་ཉིད་དུ་དོན་གྱིས་གོ་བར་
འགྱུར་བའི་ཕྱིར་དང༌། གཞན་དག ། ཚད་མ་སྤྱིའི་མཚན་ཉིད་བསྟན་པར་འདོད་པ་དག་གི་ལུགས་ལ་ཡང་དེ་
ཉིད་ཀྱི་དགོས་པ་ནི། བཅོམ་ལྡན་འདས་ཚད་མར་སྒྲུབ་པའི་ཕྱིར་ཡིན་ནོ། ། ཞེས་བྱ་བ་ལས་གཞན་མེད་ཅིང་།
དགོས་པ་དེ་ནི་ཕྱོགས་འདི་ལ་ལྷག་དང་བཅས་པར་འགྱུར་བའི་ཕྱིར་རོ། ། དེས་ན་ཁོ་བོས་ནི་ཕྱོགས་འདི་ལ་གཟུ་
བོའི་བློས་རྣམ་པར་དཔྱད་ན་གནོད་པ་གང་ཡང་མ་མཐོང་ངོ༌། ། ཞེས་གསུངས་པའི་ཕྱིར། དེས་ལེའུ་གཉིས་པ་
དང་བློ་རིག་མཐའ་དཔྱོད་གཉིས་ཀྱི་གསུང་ཚུལ་ལྟར་ཡང་ཁས་ལེན་མི་རིགས་པར་ཤེས་ནུས་པའི་ཕྱིར་ཟེར། ཡང་
གཞན་དག་གིས། ཊཱིཀ་ཆེན་ལས། དེ་ལྟར་གསུངས་ཀྱང་མཁས་གྲུབ་རྗེའི་དགོངས་པ་མ་ཡིན་པའི་ཕྱིར་ཏེ། སྡེ་
བདུན་རྒྱན་ལས། སློབ་དཔོན་རྒྱན་མཁན་པོས་སྔ་མ་ཐ་སྙད་པའི་ཚད་མའི་མཚན་ཉིད་དང་། ཕྱི་མ་དོན་དམ་པའི་
ཚད་མའི་མཚན་ཉིད་དུ་འདོད་པ་ནི་མི་འཐད་དེ། ཞེས་སོགས་གསུངས་ལ། བཤད་ཚུལ་འདི་རིགས་རྒྱན་དང་
ཡིག་ཆ་སོགས་དང་མཐུན་པས་འདི་ཁོ་ན་རང་ལུགས་སུ་ཁས་ལེན་དགོས་པའི་ཕྱིར་ཟེར། ཁ་ཅིག་གིས། གཞན་
ལས་ངེས་ཀྱི་ཚད་མའི་དབྱེ་བ་གསུམ་ཡོད་པའི་ཕྱིར་ཏེ། ལེའུ་གཉིས་པའི་མཐའ་དཔྱོད་ལས། ཡང་དེ་ལ་སྣང་བ་
རང་ལས་ངེས་ཤིང་བདེན་པ་གཞལ་ལས་ངེས་པ་དང༌། སྤྱི་རང་ལས་ངེས་ཤིང་ཁྱད་པར་གཞན་ལས་ངེས་པ་དང་།
ཡོད་པ་རང་ལས་ངེས་ཤིང་བདག་ཉིད་སྤྱི་དང་ཁྱད་པར་ཐམས་ཅད་གཞན་ལས་ངེས་པ་གསུམ་ཡོད་དེ། དང་པོ་ནི།
ཨུཏྤ་ལའི་ཁ་དོག་ཡིན་པའི་རྒྱང་རིང་བོའི་སྔོན་པོ་ཙམ་ངེས་ནས་ཅི་ཨུཏྤ་ལའམ་སྔོན་པོ་གཞན་སྙམ་པའི་ཐེ་ཚོམ་ཟ་
དུས་ཀྱི་སྔོ་འཛིན་དབང་མངོན་ཚད་མ་ལྟ་བུ། གཉིས་པ་ནི། དོན་ལ་ཤ་བ་ཡིན་པ་ལ་ཡལ་ག་ལོ་འདབ་ལྡན་པའི་
ཤིང་དུ་ངེས་ཀྱང་། ཤ་པའམ་སེང་ལྡེང་ངམ་སྙམ་པའི་ཐེ་ཚོམ་ཟ་དུས་ཀྱི་ཤིང་འཛིན་དབང་མངོན་ཚད་མ་ལྟ་བུ་དང་།
གསུམ་པ་ནི། མེ་ཡིན་པ་ལ་རྒྱང་རིང་པོ་ནས་མདོག་དམར་བོ་གཅིག་ཡོད་པར་ངེས་ཤིང་ཅི་མེའམ་མེ་མ་ཡིན་ཐེ་ཚོམ་
ཟ་དུས་ཀྱི་རྒྱང་རིང་བོའི་དམར་བོ་ཡོད་འཛིན་གྱི་དབང་མངོན་ཚད་མ་ལྟ་བུ་ཡིན་པའི་ཕྱིར། ཞེས་གསུངས་པའི་
ཕྱིར་དང་ཟེར། ལ་ལས་དེ་མི་འཐད་པར་ཐལ། གཞན་ལས་ངེས་ཀྱི་ཚད་མ་ལ་གཉིས་སུ་ངེས་ལ། མཚན་གཞི་
སྦྱོར་ཚུལ་ཡང་མི་འཐད་པའི་ཕྱིར་ཏེ། རིགས་རྒྱན་ལས། གཞན་ལས་ངེས་ཀྱི་ཚད་མ་ལ་དབྱེ་ན། སྣང་བ་རང་
ལས་ངེས་ཤིང་བདེན་པ་གཞན་ལས་ངེས་པ་དང་། སྤྱིར་རང་ལས་ངེས་ཤིང་ཁྱད་པར་གཞན་ལས་ངེས་པ་གཉིས།
དང་པོ་ནི། དོན་ལ་མེ་ཡིན་ཞིང་རྟོག་པས་མེ་ཡིན་མིན་ཐེ་ཚོམ་ཟ་བའི་རྒྱ་རིང་བའི་དམར་པོ་མཐོང་བའི་མངོན་

• 144 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད། 
སུམ་ལྟ་བུ་སྟེ། ཞེས་དང༌། སྤྱི་རང་ལས་ངེས་ཤིང་ཁྱད་པར་གཞན་ལས་ངེས་པ་ནི་དོན་ལ་ཙན་དན་ཡིན་ཞིང་རྟོག་
པས་ཙན་དན་ཡིན་མིན་ཐེ་ཚོམ་ཟ་བའི་རྒྱང་རིང་པོའི་ཡལ་ག་ལོ་འདབ་དང་ལྡན་པ་མཐོང་པའི་མངོན་སུམ་ལྟ་
བུའོ། ། ཞེས་གསུངས་པའི་ཕྱིར། གཞན་དག་ན་རེ། མཚན་གཞི་སྦྱོར་ཚུལ་རིགས་རྒྱན་ལྟར་ལ་གསུམ་དུ་ཕྱེ་ཚུལ་
ཡིག་ཆ་ལྟར་ཡིན་ལ། དེའི་སྟེང་དུ་ཁྱད་པར་རང་ལས་ངེས་ཤིང་སྤྱི་གཞན་ལས་ངེས་པའང་ཡོད་པའི་ཕྱིར། མངོན་
ལེའི་བརྗེད་བྱང་ལས། སྣང་བ་རང་ལས་ངེས་ནས། བདེན་པ་གཞན་ལས་ངེས་པ་ནི། འགའ་ཞིག་ཡོད་པར་ཞེས་
ཏེ། ཁ་དོག་དམར་པོ་ངེས་ནས་མེ་ཡིན་པའི་ཆ་གཞན་ལས་ངེས་པར་བྱེད་པའོ། ། སྤྱི་རང་ལས་ངེས་ཤིང་ཁྱད་པར་
གཞན་ལས་ངེས་པ་ནི། ཡང་འགའ་ཞིག་ལོ་མ་ཞེས་སོགས་ཏེ། དོན་ལ་ཤ་བ་ཡིན་པ་ལ་ཡལ་ག་ལོ་འདབ་དང་ལྡན་
པའི་དངོས་པོ་བཟུང་ནས་ཤིང་ཙམ་དུ་ངེས་ཤིང་། ཤ་བ་ཡིན་མིན་ཐེ་ཚོམ་ཟ་བ་ན། ཤ་བ་མེད་ན་མི་འབྱུང་བ་ཚད་
མ་གཞན་ལས་ངེས་པར་བྱེད་ལ། ཞེས་དང། ཁྱད་པར་རང་ལས་ངེས་ཤིང་སྤྱི་གཞན་ལས་ངེས་པ་ནི། ཅི་ལྟར་
ཐུན་མོང་དུ་གྱུར་བའི་ཞེས་སོགས་ཏེ། ཤིང་གི་དོན་བྱེད་པའང་ཁྱད་པར་ཀྱི་མཐར་ཐུག་དགོས་པ་དེ་བཞིན་དུ་སྐད་
ཅིག་མ་སྔོ་སེར་སོགས་ཀུན་ལ་རྗེས་སུ་འགྲོ་བའི་ཐུན་མོང་བ་ཡིན་ལ། སྔོ་འཛིན་མངོན་སུམ་ཚད་མས་སྔོན་པོ་བཟུང་
བ་ན་སྐད་ཅིག་མ་བཟུང་ཡང་འདོད་དོན་འགྲུབ་པ་ནི་སྔོན་པོའི་མཐར་ཐུག་པས་དེ་ལ་ཚད་མར་འགྱུར་གྱི། སྐད་
ཅིག་མ་བཟུང་ཡང་ངེས་པ་མ་ཡིན་ཞིང་དེའི་མཐར་ཐུག་པ་མ་ཡིན་པས་དེ་ལ་ཚད་མ་མ་ཡིན་ཏེ། སྔོན་པོ་ཁོ་ནས་
འཇུག་ཡུལ་གྱི་དོན་བྱེད་པ་རྫོགས་པའི་ཕྱིར། དེས་ན་སྐད་ཅིག་མ་ནི་ཚད་མ་གཞན་ལས་ངེས་པར་བྱ་བ་ཡིན་ནོ། །
ཞེས་གསུངས་པའི་ཕྱིར་ཟེར། ཡང་ཁ་ཅིག སྣང་བ་གཞན་ལས་ངེས་ཀྱི་ཚད་མའང་ཡོད་པའི་ཕྱིར་ཏེ། དེ་ཉིད་
ལས། སྐད་ཅིག་མ་ནི། སྔོ་འཛིན་མངོན་སུམ་གྱིས་བཟུང་ཡང་མ་ངེས་ཤིང་། སྣང་བ་རང་ལས་ངེས་པའང་མ་
ཡིན་པས། ཚད་མ་གཞན་ཁོ་ནས་སྒྲུབ་པར་བྱེད་དོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག སྔར་གྱི་ཚད་
མ་དེ་དག་ཐེ་ཚོམ་དངོས་སུ་འདྲེན་བྱེད་ཡིན་ཏེ། སྒྲོ་འདོགས་ཀྱིས་ཚད་མའི་བྱ་བ་འགོག་ཀྱང་ཐེ་ཚོམ་གྱིས་ཚད་མའི་
བྱ་བ་མི་འགོག་པའི་ཕྱིར་ཏེ། དེ་ཉིད་ལས། མངོན་སུམ་ཚད་མའི་བྱ་བ་ནི་སྣང་བ་ངེས་པར་བྱ་བ་ལས་ཡིན་པས།
ཐེ་ཚོམ་གྱིས་དེའི་བྱ་བ་མི་འགོག་ཀྱང༌། སྒྲོ་འདོགས་ཀྱིས་འགོག་པ་རྣམ་འགྲེལ་ལས་ཤེས་སོ། ། ཞེས་གསུངས་པའི་
ཕྱིར་ཟེར། ལ་ལས་དེ་ནི་འཐད་པར་ཐལ། ཐེ་ཚོམ་གྱིས་ཀྱང་ཚད་མའི་བྱ་བ་འགོག་པའི་ཕྱིར། རིགས་རྒྱན་ལས།
དེ་ཡང་ངེས་ཤེས་སྔར་དྲངས་དེའི་རྗེས་སུ་ཐེ་ཚོམ་བསྐྱེད་པ་ཡིན་གྱི་ཐེ་ཚོམ་དངོས་སུ་སྐྱེད་བྱེད་ཀྱི་ཚད་མ་མེད་དེ། སྒྲོ་
འདོགས་ཀྱིས་ཚད་མའི་བྱ་བ་འགོག་པ་བཞིན་དུ་ཐེ་ཚོམ་གྱིས་ཀྱང་ཚད་མའི་བྱ་བ་འགོག་པའི་ཕྱིར། ཞེས་གསུངས་
པའི་ཕྱིར་ཟེར། ལ་ལས། རང་དང་གཞན་ལས་ངེས་ཀྱི་ཚད་མའི་དོན་ཡིག་ཆ་སོགས་ལྟར་ཁས་ལེན་མི་རིགས་པར་
ཐལ། ཚད་མ་གང་ཡིན་ཀྱང་མི་བསླུ་བར་རང་སྟོབས་ཀྱིས་ངེས་པ་འདྲེན་ནུས་པ་རང་ངེས་དང་མི་བསླུ་བས་གཞན་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 145 •
སྟོབས་ཀྱིས་ངེས་པ་འདྲེན་པ་གཞན་ངེས་ཡིན་པའི་ཕྱིར་ཏེ། རྒྱལ་ཚབ་རྗེའི་ཚད་མའི་བརྗེད་བྱང་ལས། མཚན་
གཞི་སྔོ་འཛིན་མངོན་སུམ་ལྟ་བུ་ནམ་ངེས་པ་ན། མི་བསླུ་བར་རང་སྟོབས་ཀྱིས་ངེས་ན་རང་ངེས་དང་། གཞན་
སྟོབས་ཀྱིས་ངེས་དགོས་ན་གཞན་ངེས་སོ། ཞེས་གསུངས་པའི་ཕྱིར་ཟེར། ཡང་ཁ་ཅིག་གིས། མངོན་སུམ་དང་པོ་
བ་དང༌། ཡིད་མ་གཏད་དང་། འཁྲུལ་རྒྱུ་ཅན་གསུམ་མོ། ། གཞན་ལས་ངེས་ཀྱི་ཚད་མ་ཡིན་ཏེ། ཡིག་ཆར། དེ་
ལ་དབྱེ་ན། མངོན་སུམ་དང་པོ་པ་དང་མངོན་སུམ་ཡིད་མ་གཏད་འཁྲུལ་རྒྱུ་ཅན་དང་གསུམ་ཡོད་དེ། ཨུཏྤ་ལ་ངོ་མི་
ཤེས་པའི་རྒྱུད་ཀྱི་དེ་འཛིན་པའི་མངོན་སུམ་ལྟ་བུ་དང་པོ་ཡིན། ཡིད་གཟུགས་མཛེས་པ་ལ་ལྷག་པར་ཆགས་དུས་ཀྱི་
མངོན་སུམ་ཡིད་མ་གཏད་པ་ལྟ་བུ་གཉིས་པ་ཡིན། རྒྱང་རིང་བོ་ནས་མེའི་ཁ་དོག་མཐོང་བ་ལ་དེ་ཡིན་མིན་གྱི་ཐེ་ཚོམ་
འདྲེན་པའི་མངོན་སུམ་གསུམ་པ་ཡིན་པའི་ཕྱིར། ཞེས་གསུངས་པའི་ཕྱིར་དང་། དེ་ཡང་རིགས་གཏེར་ལས།
དང་པོ་བ་དང་ཡིད་མ་གཏད། ། འཁྲུལ་རྒྱུ་ཅན་རྣམས་གཞན་ལས་ངེས། ། ཞེས་པའི་རྗེས་སུ་འབྲངས་ལ་ལུང་དེའི་
དོན་ཀྱང་། དེའི་དར་ཊཱིཀ་ལས། མངོན་སུམ་སྔར་གོམས་པ་མེད་པའི་དང་པོ་བ་དང༌། ཡིད་གཏད་ན་ངེས་པ་
འདྲེན་ནུས་པ་ལ་ཕྱིས་ངེས་པ་འདྲེན་དགོས་པའི་མངོན་སུམ་ཡིད་མ་གཏད་པ་ཅན་དང་། མངོན་སུམ་འཁྲུལ་རྒྱུ་
ཅན་རྣམས་གཞན་ལས་ངེས་ཀྱི་ཚད་མ་ཡིན་པའི་ཕྱིར། ཞེས་གསུང་ས་པའི་ཕྱིར་ཟེར། ལ་ལས། དེ་རྣམས་མི་
འཐད་པར་ཐལ། ཡིད་གཟུགས་མཛེས་པ་ལ་ལྷག་པར་ཆགས་དུས་ཀྱི་སངས་རྒྱས་འཕགས་པའི་རྒྱུད་ཀྱི་དེ་ཚད་མ་
ཡིན་ལ། དེ་འདྲའི་སོ་སོ་སྐྱེ་བོའི་རྒྱུད་ཀྱི་དེ་ཚད་མའང་མིན་ཞིང་། ཡིག་ཆར་བཤད་པའི་གསུམ་པའང་མི་འཐད་
པའི་ཕྱིར། རྟགས་དང་པོ་དེར་ཐལ། ལེའུ་གཉིས་པའི་མཐའ་དཔྱོད་ལས། ཡང་ཁོ་ན་རེ། དོན་ལ་མེ་ཡིན་ཞིང་
རྟོག་པས་མེ་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་བོའི་ཁ་དོག་དམར་ལམ་པ་འཛིན་པའི་དབང་བོའི་མངོན་སུམ་
གཞན་ལས་ངེས་ཀྱི་ཚད་མ་ཡིན་པར་ཐལ། དེ་སྣང་བ་རང་ལས་ངེས་ཤིང་བདེན་པ་གཞན་ལས་ངེས་ཀྱི་ཚད་མ་ཡིན་
པའི་ཕྱིར། དེར་ཐལ། དེ་ཡོད་པའི་ཕྱིར་ན་མ་ཁྱབ། རྩ་བར་འདོད་ན། དེ་ཆོས་ཅན། སེམས་ཅན་ཀྱི་རྒྱུད་ཀྱིས་
བསྡུས་པར་ཐལ། གཞན་ལས་ངེས་ཀྱི་ཚད་མ་ཡིན་པའི་ཕྱིར། ཁྱབ་སྟེ། སངས་འཕགས་རྒྱུད་ཀྱི་གཞན་ལས་ངེས་
ཀྱི་ཚད་མ་མེད་པའི་ཕྱིར། ནས། གོང་དུ་འདོད་ན། དོན་ལ་མེ་ཡིན་ཞིང་རྟོག་པས་མེ་ཡིན་མིན་ཐེ་ཚོམ་ཟ་དུས་ཀྱི་
ཁ་དོག་དམར་ལམ་པ་ཆོས་ཅན། སངས་འཕགས་རྒྱུད་ཀྱི་ཁྱོད་འཛིན་དབང་མངོན་ཡོད་པར་ཐལ། ཁྱོད་གཟུགས་
ཡིན་པའི་ཕྱིར། ཞེས་དང་། བློ་རིག་ཟུར་རྒྱན་དང་། བསེའི་བློ་རིག་མཐའ་དཔྱོད་ལས་ཀྱང་དེ་ལྟར་གསུངས་པའི་
ཕྱིར། ཁྱབ་སྟེ། དེ་གཉིས་འདྲ་བའི་ཕྱིར། རྟགས་གཉིས་པ་དེར་ཐལ། དེར་མ་ཟད་དེ་ཡོད་པའང་མིན་པར་ལུང་
རིགས་དུ་མས་བསྒྲུབས་ཟིན་པའི་ཕྱིར། རྟགས་གསུམ་པ་དེར་ཐལ། ཚད་མ་ལ་རང་ལས་ངེས་ཀྱི་ཚད་མས་ཁྱབ་
པས། གཞན་ལས་ངེས་ཀྱི་ཚད་མ་ཁས་ལེན་མི་རིགས་པའི་ཕྱིར་ཏེ། སྡེ་བདུན་རྒྱན་ལས། ཁ་ཅིག མེ་ཡིན་ནམ་

· 146 • 
བློ་རིག་གི་སྤྱི་དོན་མདོར་བསྡུས་དོགས་དཔྱོད།
མིན་སྙམ་པའི་ཐེ་ཚོམ་དངོས་སུ་འདྲེན་བྱེད་ཀྱི་རྒྱང་རིང་པོའིམེའི་ཁ་དོག་མཐོང་བའི་མངོན་སུམ་ནི། གཞན་ལས་
ངེས་ཀྱི་ཚད་མ་ཞེས་བྱ་བ་ཡིན་ནོ་ཞེས་ཟེར་བ་མི་འཐད་དེ། དེ་རྒྱང་རིང་བོའི་དམར་འབར་བ་དམར་པོ་ཡིན་པའི་ཆ་
ལ་རང་སྟོབས་ཀྱིས་ངེས་པ་འདྲེན་པར་ནུས་ལ། དམར་འབར་བ་མེའི་ཁ་དོག་ཡིན་པའི་ཆ་ལ་ཚད་མ་མ་ཡིན་པའི་
ཕྱིར་རོ། ། ནས་དེ་ལྟ་ན། ཁོས་དྲངས་པའི་ཐེ་ཚོམ་ཡང་དམར་འབར་བ་མེ་ཡིན་པའི་ཆ་ལ་ཚད་མར་ཐལ་ཞིང་།
སྒོ་གསེབ་ཀྱི་ནོར་བུའི་འོད་མཐོང་བའི་མིག་ཤེས་ཀྱང་ནོར་བུ་ལ་ཚད་མར་ཐལ་བ་སོགས་ཧ་ཅང་ཐལ་བའི་ཉེས་པ་
མང་དུ་འབྱུང་ངོ། ། འདིས་མཚོན་ནས་དང་པོ་བ་དང་ཡིད་མ་གཏད་པ་ལ་སོགས་པ་གཞན་ལས་ངེས་ཀྱི་ཚང་མ་
གཞན་འདོད་པ་རྣམས་ཀྱང་དགག་པར་བྱའོ། ། འདི་དག་ལ་གཞན་དག་གིས་མང་དུ་བཤད་མོད། ཕལ་ཆེ་བ་
ནམ་མཁའ་ལ་བསྡང་པ་འབའ་ཞིག་ཏུ་སྣང་བས་འདིརནི་དེ་ཙམ་ལས་མ་སྨོས་སོ། ། ཞེས་གསུངས་པའི་ཕྱིར།
ཁྱབ་སྟེ། གཞན་ལས་ངེས་ཀྱི་ཚང་མའི་མཚན་གཞིར་ཅི་འདྲ་ཞིག་བཞག་ཀྱང་མི་འཐད་པར་གསུངས་པའི་ཕྱིར།
གཞན་ཡང་ཚད་མ་ལ་རང་ལས་ངེས་ཀྱི་ཚད་མས་ཁྱབ་པར་ཐལ། ཨུཏྤ་ལའི་ཁ་དོག་ཡིན་པའི་རྒྱང་རིང་པོའི་སྔོན་པོ་
ཙམ་ངེས་ནས། ཨུཏྤ་ལའི་སྔོན་པོ་ཡིན་མིན་ལ་ཐེ་ཚོམ་འདྲེན་པའི་སྔོན་འཛིན་དབང་མངོན་ཚད་མ་ལྟ་བུའང་རང་
ལས་ངེས་ཀྱི་ཚད་མ་ཡིན་པའི་ཕྱིར་ཏེ། སྣང་བ་སྟེ་ཁ་དོག་སྔོན་པོ་ལ་རང་ལས་ངེས་ཀྱི་ཚད་མ་ཡིན་པའི་ཕྱིར་ཁྱབ་སྟེ།
གཞི་གཅིག་ལ་རང་ལས་ངེས་ཀྱི་ཚད་མ་ཡིན་ན། རང་ལས་ངེས་ཀྱི་ཚད་མ་ཡིན་དགོས་པའི་ཕྱིར། གཞན་གཉིས་
ལའང་འདྲ་བའི་ཕྱིར། ཁོས་ཨུཏྤ་ལའི་ཁ་དོག་ཡིན་པ་ལ་རང་སྟོབས་ཀྱིས་ངེས་པ་འདྲེན་མི་ནུས་པར་དེ་ལ་གཞན་
སྟོབས་ཀྱིས་ངེས་པ་འདྲེན་ནུས་པས་གཞན་ལས་ངེས་ཀྱི་ཚད་མར་འཇོག་དགོས་པའི་སྐྱོན་མེད་པའི་ཕྱིར་ཟེར་ན།
འོན། ཚད་མ་དེས་ཨུཏྤ་ལའི་ཁ་དོག་ཡིན་པ་ལ་ངེས་པ་འདྲེན་ནུས་པར་ཐལ། དེ་ལ་གཞན་སྟོབས་ཀྱིས་ངེས་པ་
འདྲེན་ནུས་པའི་ཕྱིར། འདོད་ན། དེས་དེ་རྟོགས་པར་ཐལ། འདོད་པའི་ཕྱིར། ཁྱབ་པ་གོང་དུ་བསྒྲུབས་ཟིན།
འདོད་མི་ནུས་ཏེ། ཟུར་རྒྱན་ལས། བྱས་པ་ལ་ཁོ་ན་རེ། ཨ་ཀ་རུ་སྔོན་པོ་ཡིན་པ་ཆོས་ཅན། དེའི་གཞལ་བྱའི་དོན་
ཡིན་པར་ཐལ། དེའི་གཞལ་བྱའི་དོན་མཐར་ཐུག་ཡིན་པའི་ཕྱིར་ན་མ་ཁྱབ། འདོད་ནུས་མི་ཏེ། དེས་དེ་མ་རྟོགས་
པའི་ཕྱིར། དེར་ཐལ། དེ་དེ་ལ་གཞན་ལས་ངེས་ཀྱི་ཚད་མར་སོང་བའི་དོན་ཡོད་པའི་ཕྱིར། ཞེས་གསུངས་པའི་
ཕྱིར། ཁོས་གོང་དུ་མ་ཁྱབ་སྟེ། ཆོས་དེ་ལ་གཞན་སྟོབས་ཀྱིས་ངེས་པ་འདྲེན་ན། ཆོས་དེ་ལ་ངེས་པ་འདྲེན་ནུས་
པས་མ་ཁྱབ་པས་སྐྱོན་མེད་ཟེར་ན། ཨུཏྤ་ལའི་སྔོན་པོ་ཡིན་ང་ལ་ངེས་པ་འདྲེན་ནུས་ཀྱི་ཚད་མ་ལ། གོང་གི་ཐེ་ཚོམ་
འདྲེན་ནུས་ཀྱི་ཚད་མ་མི་འཇོག་པར། གོང་གི་སྔོན་པོ་དེ་ཨུཏྤ་ལའི་སྔོན་པོ་ཡིན་པར་རྟོགས་པའི་ཚད་མ་འཇོག་
དགོས་པས། སྒྲ་མི་རྟག་པར་སྒྲུབ་པའི་ཚུལ་གསུམ་མཇལ་བའི་ཚད་མའང་སྒྲ་མི་རྟག་པ་ལ་གཞན་ལས་ངེས་ཀྱི་ཚད་
མར་ཁས་བླངས་པ་ལ་སྐྱོན་ཅུང་ཟད་ཀྱང་མེད་ལ་དེ་ལྟར་ན་རྗེས་དཔག་ལའང་གཞན་ལས་ངེས་ཀྱི་ཚད་མ་ཡོད་པར་

བློ་རིག་གི་སྤྱི་དོན་མདོར་བསྡུས་དོགས་དཔྱོད། · 147 . 
ཐལ་བའི་ཕྱིར་དང༌། སྦྱིརང་ལས་ངེས་ཀྱི་ཚད་མ་ལ། རང་ལས་ངེས་ཀྱི་ཚད་མས་མ་ཁྱབ་ན། ཁྱད་པར་གཞན་
ལས་ངེས་ཀྱི་ཚད་མས་མ་ཁྱབ་པར་ཁས་བླངས་པ་ལ་སྐྱོན་ཅུང་ཟད་མེད་ཅིང་། སྤྱི་རང་ལས་ངེས་པ་དེ་ངེས་པ་མཚན་
ཉིད་པ་ཡིད་ལ། ཁྱད་པར་གཞན་ལས་ངེས་ཞེས་པ་ཚད་མ་སྔ་མས་ངེས་པ་མིན་པས་ཚད་མ་སྔ་མ་དེས་ཡུལ་དེ་གཞན་
ལས་ངེས་པར་འཇོག་པ་འབྲེལ་མེད་ཡིན་པའི་ཕྱིར་ཟེར། ཡང་ལ་ལས། བཤད་མ་ཐག་པ་རྣམས་མི་འཐད་པར་
ཐལ། གཞན་ལས་ངེས་ཀྱི་ཚད་མའི་ཐ་སྙད་སློབ་དཔོན་ཆོས་མཆོག་གི་གསུང་ལྟར་རྒྱལ་ཚབ་རྗེས་ཀྱང་གསུངས་པའི་
ཕྱིར། རྣམ་ངེས་ཊིཀ་ཆེན་ལས། དེ་ལ་རང་ལས་ངེས་དང་གཞན་ལས་ངེས་ཀྱི་ཚད་མའི་མཚན་ཉིད་དང་། དབྱེ་
བའོ། ། དང་པོ་ནི། གསར་དུ་མི་སླུ་བའི་ཤེས་པ་གང་ཞིག རང་གི་གཞལ་བྱའི་བདག་ཉིད་ཡུལ་སྟེང་དུ་གནས་པ་
མེད་ན། ཚད་མ་རང་ཉིད་མི་འབྱུང་བ་ལ་རབསྟོབས་ཀྱིས་ངེས་པ་འདྲེན་པ་དང་། ཚད་མ་གཞན་གྱི་སྟོབས་ཀྱིས་
ངེས་དགོས་པའོ། ། སློབ་དཔོན་ཆོས་མཆོག་གིས་མངོན་སུམ་གོམས་པ་ཅན་སྟོན་པ་ན། དེའི་ཕྱིར་གང་ཞིག་རྨི་
ལམ་ལ་སོགས་པས་ཤེས་པ་མ་བསླད་པ་དང་། ཡུལ་ཉེ་བ་དང་། གསལ་བྱེད་མི་མཐུན་པ་མ་ཡིན་པའི་དངོས་པོ་
བཟུང་བ་ནི། དེའི་རང་བཞིན་མྱོང་བ་ཉིད་ཀྱིས་དོན་བདེན་པར་ངེས་པར་འགྱུར་ཏེ། དེ་ལྟ་བུར་གྱུར་པ་ནི་འཁྲུལ་
བ་མེད་པར་ལན་གཅིག་མ་ཡིན་པར་མཐོང་ནས་ཐ་སྙད་གོམས་པ་ལས་མཚོན་པའི་ཕྱིར་རོ། ། དེས་ན་རང་གི་ངོ་བོ་
ལས་དོན་མེད་ན་མི་འབྱུང་བར་འགྲུབ་པོ་ཞེས་པ་དང་། གཞན་ལས་ངེས་ཀྱི་སྐབས་སུ་དེའི་ཤིང་ཤ་བ་ཉིད་ཀྱི་ཁྱད་
པར་མེད་ན་མི་འབྱུང་བར་ངེས་པ་ནི་གཞན་ལས་ཡིན་ནོ་ཞེས་བཤད་དོ། ། དེ་ཡང་རང་ཉིད་གང་ལ་ཚད་མར་སོང་
བའི་གཞལ་བྱ་དེ་མེད་ན་རང་ཉིད་མི་འབྱུང་པ་ངེས་པ་དང་མ་ངེས་པའི་དོན་མ་ཡིན་གྱི་དངོས་པོ་འཇལ་བའི་ཚད་མ་
ཡིན་ན་རང་གིས་དངོས་སུ་མ་གཞལ་ཡང་རང་གིས་གཞལ་པའི་དངོས་པོ་དེའི་རྫས་སུ་གྱུར་བ་གསལ་བ་རང་མཚན་
གྱི་མཐར་ཐུག་པ་གཅིག་མེད་ན་ཚད་མ་རང་ཉིད་མི་འབྱུང་བའི་དོན་དང་། དངོས་མེད་རྟོགས་པའི་ཚད་མ་ཡིན།
རང་གི་གཞལ་བྱ་དེའི་བདག་ཉིད་ཡུལ་སྟེང་དུ་ལེགས་པར་གནས་པ་གཅིག་མེད་ན་ཚད་མ་རང་ཉིད་མི་འབྱུང་བའི་
དོན་ནོ། ། སློབ་དཔོན་ཆོས་མཆོག་གི་འགྲེལ་བར་ནུས་པ་ངེས་ང་དང། དོན་བདེན་པ་ངེས་པ་དང་། དོན་མེད་
ན་མི་འབྱུང་བ་ངེས་པའི་ཐ་སྙད་ཀྱིས་གསུངས་པ་རྣམས་ནི་སྐབས་འདིར་དོན་གཅིག་གོ། ། ཞེས་དང་། རིགས་
ཐིགས་དར་ཊཱིཀ་ལས། ཚད་མ་དེ་ལ་ཡང་། རང་ལས་ངེས་དང་གཞན་ལས་ངེས་གཉིས་ཡོད་ལ། དེ་ཡང་རྣམ་
ངེས་ལས། མངོན་སུམ་ཡ་ནི་དོན་མེད་ན། ། མི་འབྱུང་བ་ལས་ཚད་མ་ཉིད། ། འབྲེལ་བ་ཡི་ནི་རང་བཞིན་
དེ། ། རྒྱུ་ཡིན་པས་ན་གཉིས་ཀ་མཚུངས། ། ཞེས་བཤད་བས་རང་གི་གཞལ་བྱའི་དོན་མེད་ན་རང་ཉིད་མི་འབྱུང་
བ་རང་སྟོབས་ཀྱིས་ངེས་པར་བྱེད་ན་རང་ངེས་དང། གཞན་སྟོབས་ཀྱིས་ངེས་པར་བྱེད་པ་གཞན་ངེས་ཏེ། དཔེར་
ན་རྒྱང་རིང་བོའི་མེར་སྣང་གི་ཁ་དོག་དམར་འབར་འཇལ་བའི་དབང་བོའི་མངོན་སུམ་ཚད་མ་དེ་སྣང་པ་ལ་ཐེ་ཚོམ་

· 148 · ་ བློ ་རིག་གི་སྤྱི་དོན་མདོར་བསྡུས་དོགས་དཔྱོད།
སྐྱེས་པའི་སྔ་རོལ་ཏུ་ངེས་པ་འདྲེན་པས་ཁྱབ་ལ། མེར་སྣང་བ་དེ་སྣང་བ་ལྟར་གྱི་དོན་མེ་མེད་ན་རང་ཉིད་མི་འབྱུང་
བ་ལ་ཐེ་ཚོམ་མ་དྲངས་པའི་སྔ་རོལ་ཏུ་ངེས་པ་དྲངས་ན་རང་ངེས་དང་། ཐེ་ཚོམ་འདྲེན་གཞན་ངེས་སོ། ཞེས་
གསུངས་པའི་ཕྱིར་ཟེར་བ་རྣམས་ལ་དཔྱོད་དགོས་སོ། ཡང་ཁ་ཅིག། ཚད་མ་གཉིས་ཀྱི་གཞལ་བྱ་ལ་རང་སྤྱི་གཉིས་
སུ་ངེས་པ་ཡི་འཐད་པར་མ་ཟད་དེ་གཉིས་ཀྱི་དངོས་གཞལ་རྙེད་དོན་སོགས་ལའང་དེར་མ་ངེས་པའི་ཕྱིར་ཏེ། ཡིག་
ཆར་མངོན་སུམ་ཚད་མའི་བཟུང་ཡུལ་ལ་རང་མཚན་གྱིས་ཁྱབ། དེའི་འཇུག་ཡུལ་དངོས་གཞལ་རྙེད་དོན་སོགས་ལ་
སྦྱི་མཚན་ཀྱང་ཡོད་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། སེམས་ཙམ་པ་
ལྟར་ན། མངོན་སུམ་ཚད་མའི་དངོས་གཞལ་ལ་རང་མཚན་གྱིས་ཁྱབ་བམ་སྙམ་པའི་དོགས་པ་མེད་ལ། ཡིག་ཆའི་
དེ་མདོ་སྡེ་བའི་ལུགས་ཡིན་པས་དེའི་ལུགས་ལ་མངོན་སུམ་ཚད་མའི་དངོས་གཞལ་ལ་རང་མཚན་གྱིས་ཁྱབ་པའི་ཕྱིར་
ཏེ། སྤྱི་མཚན་ཡིན་ན། མངོན་སུམ་ཚད་མའི་ཤུགས་གཞལ་ཡིན་པས་ཁྱབ་པའི་ཕྱིར་ཏེ། གྲུབ་མཐའ་རྩ་བར།
མངོན་སུམ་སྣང་ཡུལ་མི་རྟག་བདག་མེད་ཤུགས། ། ཞེས་པ་རྩ་འགྲེལ་གྱིས་བསྒྲུབས་པའི་ཕྱིར་དང་། དེ་ལྟར་
དུའང་ཁས་ལེན་དགོས་པའི་ཕྱིར་ཟེར། ཁ་ཅིག་གིས། གཞལ་བྱ་རང་མཚན་ཁོ་ནའོ། ། ཞེས་པ་དང་། རང་གི་
མཚན་ཉིད་དཔྱད་ཕྱིར་རོ། ། ཞེས་པའི་དོན་ཚད་མ་དེའི་དངོས་ཤུགས་ལ་དངོས་པོ་མ་གཞལ་ཡང་མཐར་གཏུགས་
ན་དངོས་པོ་ལ་བརྟེན་པས་ཁྱབ་ཅེས་པ་ཡིན་པའི་ཕྱིར་ཏེ། ཡིག་ཆར། ཚད་མ་དེའི་དངོས་ཤུགས་ལ་དངོས་པོ་མ་
གཞལ་ཡང་མཐར་གཏུགས་ན་དངོས་པོ་ལ་བརྟེན་པས་ཁྱབ་སྟེ། ཚད་མ་ཐམས་ཅད་དངོས་པོ་ལ་བརྟེན་པའི་ཕྱིར།
ཞེས་སོགས་གསུངས་པའི་ཕྱིར་ཟེར། ལ་ལས། ལུང་དང་པོའི་དོན་དེ་ལྟར་མ་ཡིན་པ་གང་ཞིག ལུང་གཉིས་པའི་
དོན་ཡང་དེ་ལྟར་མ་ཡིན་པའི་ཕྱིར། དང་པོ་དེར་ཐལ། ལུང་དེའི་དོན། རང་གི་མཚན་ཉིད་གཅིག་གཞལ་བྱ། །
ཞེས་པ་དང་འདྲ་ལ། འདིའི་དོན་ཀྱང་དོན་དུ་གཉེར་བྱའི་འབྲས་བུ་ཡོད་པ་དང་མེད་པ་ཉིད་དུ་རྣམ་པར་དཔྱོད་
པའི་རྟོག་ལྡན་རྣམས་ཀྱི་དོན་བྱ་བ་ནི་རང་མཚན་གཅིག་བུ་དེ་ལས་གྲུབ་པས་རང་མཚན་ཁོ་ན་གཞལ་བྱར་གསུངས་
པར་རྒྱལ་ཚབ་རྗེས་གསུངས་པ་གང་ཞིག བློས་བཏགས་པ་ལ་མ་ལྟོས་པའི་ཡུལ་ལ་རང་མཚན་གྱིས་ཁྱབ་པ་ལུང་
དེའི་དོན་ཡིན་པར་མཁས་གྲུབ་རྗེས་གསུངས་པའི་ཕྱིར། དང་པོ་དེར་ཐལ། ཐར་ལམ་གསལ་བྱེད་ལས། རང་གི་
མཚན་ཉིད་གཅིག་བུ་གཞལ་བྱར་བཤད་པ་ལ་དགོས་པ་ཡོད་དེ། དོན་དུ་གཉེར་བྱའི་འབྲས་བུ་ཡོད་པ་དང་མེད་པ་
ཉིད་དུ་རྣམ་པར་དཔྱོད་པའི་རྟོག་ལྡན་རྣམས་ཀྱི་དོན་བྱ་བ་ནི། རང་མཚན་གཅིག་བུ་དེ་ལས་གྲུབ་པས་དེ་ལྟར་
བཤད་པའི་ཕྱིར། སློབ་དཔོན་ལྷ་དབང་བློས་བཞེད་པ་ལྟར་ན། རང་གི་མཚན་ཉིད་གཅིག་བུ་གཞལ་བྱ་ཞེས་
བརྗོད་པའི་རྒྱུ་མཚན་ཡོད་དེ། རྟོག་ལྡན་དངོས་པོ་ཡོད་མེད་དཔྱོད་པ་རྣམས་ཀྱི་དཔྱོད་པའི་རྟེན་མཐར་ཐུག་པ་
དོན་བྱ་བ་བྱེད་པའི་རང་མཚན་ཁོ་ན་ལས་གྲུབ་པས་དེ་ལྟར་བཤད་པའི་ཕྱིར། གཞལ་བྱ་ཡིན་ན་རང་མཚན་ཡིན་

• 149 •
བློ་རིག་གི་སྤྱི་དོན་མདོར་བསྡུས་དོགས་དཔྱོད།
པ ས་
པས་ཁྱབ་པར་གཞུང་འདིས་བསྟན་པར་འདོད་པ་ནི། ཞིབ་ཏུ་མ་བརྟགས་པ་སྟེ། དེ་ལྟ་ན་གཞུང་འདི་ཉིད་ཀྱི་
རྟགས་དང་དམ་བཅའ་འགལ་བར་འགྱུར་ཏེ། བཞོ་བཀལ་ལ་སོགས་པའི་འབྲས་བུ་དོན་གཉེར་ཀྱིས་འབྲས་བུ་དེ་
འདོད་པའི་ཕྱིར་དུ་དེ་ཡོད་མེད་དུ་དཔྱོད་པར་བྱེད་ལ། དེ་ལྟར་དཔྱོད་ནས་གཞི་འགར་དེ་མེད་པར་ངེས་པའི་ཚད་
མའི་གཞལ་བྱ་དངོས་པོར་རྣམ་པ་ཐམས་ཅད་དུ་མི་རུང་བའི་ཕྱིར། ཞེས་གསུངས་པའི་ཕྱིར་རོ། གཉིས་པ་དེར་
ཐལ། ཊཱིཀ་ཆེན་ལས། བློས་བཏགས་པ་མིན་པའི་གཞལ་བྱ་ནི་རང་མཚན་གཅིག་བུའོ། ཞེས་སྟོན་པ་ནི། ཤེས་བྱ་
ཆོས་ཅན། རང་སྤྱི་གཉིས་ཀྱི་ནང་ནས་དོན་རང་ངོས་ནས་གྲུབ་པའི་གཞལ་བྱ་རང་གི་མཚན་ཉིད་གཅིག་བུ་ཡིན་ཏེ།
མངོན་པར་འདོད་པའི་དོན་བྱེད་པའི་ནུས་པ་ཡོད་མེད་ཉིད་དུ་དཔྱོད་པ་རྣམས་ཀྱིས་མངོན་པར་འདོད་པའི་དོན་བྱ་
བའི་ནུས་པ་རང་སྤྱི་གཉིས་ཀྱི་ནང་ནས་རང་མཚན་དེ་ཁོ་ན་ལ་གྲུབ་པའི་ཕྱིར་རོ། ། ཞེས་གསུངས་པའི་ཕྱིར། གོང་
གི་རྟགས་གཉིས་པ་དེར་ཐལ། ཆོས་གང་ཡིན་ཀྱང་དེའི་གནས་ལུགས་མཐར་ཐུག་ཆོས་ཉིད་ལས་གཞན་མེད་པ་ལུང་
དེའི་དོན་ཡིན་པའི་ཕྱིར་ཏེ། ཐར་ལམ་གསལ་བྱེད་ལས། རང་གི་མཚན་ཉིད་ཤེས་པ་ལ། ། ཤེས་ག་རིག་མེད་
ཕྱིར་བསམ་པས། ། རང་གི་མཚན་ཉིད་དཔྱད་ཕྱིར་རོ། ། ཞེས་འདོད་ཏེ། སྤྱི་རང་རྒྱུད་པ་འཇལ་བ་ཚད་མར་
ཐལ་བའི་སྐྱོན་མེད་པར་ཐལ། ཤེས་པ་གང་གིས་རང་གི་མཚན་ཉིད་ལ་དཔྱད་པ་ན། ཐུན་མོང་མ་ཡིན་པའི་སྡོད་
ལུགས་གཉིས་སུ་མེད་པའི་དེ་ཁོ་ན་ཉིད་མ་གཏོགས་པ་མི་འདྲ་བ་གཉིས་རིག་པ་མེད་པའི་ཕྱིར། འོ་ན་ཕྱི་རོལ་གྱི་དོན་
ལ་སོགས་པ་གསུངས་པ་ཇི་ལྟ་བུ་ཞེ་ན། དེ་ལྟར་གསུངས་པ་ལ་དགོས་པ་ཡོད་དེ། དེ་ཁོ་ན་ཉིད་ལ་རིམ་གྱིས་དྲང་
བའི་ཆེད་དུ་གདུལ་བྱའི་བསམ་པའི་དབང་གིས་གསུངས་པའི་ཕྱིར་ཐུན་མོང་མ་ཡིན་པའི་གནས་ལུགས་མི་འདྲ་བ་
གཉིས་མེད་དམ། དངོས་པོ་རྣམས་ཀྱི་རང་གི་མཚན་ཉིད་ཀྱི་སྡོད་ལུགས་ལ་རྣམ་པར་དཔྱད་པ་ན། གཟུང་འཛིན་
རྫས་ཐ་དད་ཀྱིས་སྟོང་བའི་གཉིས་མེད་ལས་དེ་ཁོ་ན་ཉིད་གཞན་མེད་པའི་ཕྱིར། ཞེས་གསུངས་པའི་ཕྱིར་དང་།
རྣམ་འགྲེལ་ཊཱིཀ་ཆེན་ལས་ཀྱང་དེ་ལྟར་དུ་གསུངས་པས་ཡིག་ཆའི་གསུངས་ཚུལ་ལྟར་ཁས་ལེན་མི་རིག་པའི་ཕྱིར་ཟེར།
ཡང་ལ་ལས། རྗེ་བཙུན་པའི་དྲང་ངེས་ལས། རྣམ་མཁའ་སོགས་འདུས་མ་བྱས་ཀྱི་ཆོས་རྣམས་ཀྱི་སྟེང་དུ་རང་གི་
གདག་གཞིར་གྱུར་བའི་དངོས་པོ་རྣ་ཁས་ལེན་དགོས་ཏེ། དེ་རྣམས་ཀྱི་སྟེང་དུ་རང་གི་དོན་བྱ་བ་བྱེད་པའི་ནུས་པ་
ཡོད་མེད་དཔྱོད་པའི་རྟེན་མཐར་ཐུག་དུ་གྱུར་བའི་དངོས་པོ་རང་མཚན་པ་རེ་ཡོད་པའི་ཕྱིར་ཏེ། རྣམ་འགྲེལ་ལས།
རང་གི་མཚན་ཉིད་གཅིག་གཞལ་བྱ། ། ཡོད་མེད་གཉིས་སུ་དཔྱོད་རྣམས་ཀྱི། ། དོན་བྱེད་པ་ལས་གྲུབ་པའི་
ཕྱིར། ། ཞེས་གསུངས་པའི་ཕྱིར། ཞེས་པ་དང་། བློ་རིག་མཐའ་དཔྱོད་ཀྱི་བཤད་གཉིས་འདྲ་བས། གུང་ཐང་
དྲང་ངེས་དཀའ་འགྲེལ་དུ། དང་པོ་རྣམ་འགྲེལ་གྱི་ལུང་དོན་ཁྱོད་ལྟར་མ་ཡིན་པར་ཐལ། དེའི་དོན་སྤྱིར་གཞལ་བྱ་
ཙམ་ལ་རང་མཚན་གྱིས་གྲུབ་མི་དགོས་ཀྱང་། རྟོག་པས་བཏགས་ཙམ་མ་ཡིན་པའི་གཞལ་བྱ་ལ་རང་མཚན་གྱིས་

• 150 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
གྲུབ་པ་ཞིག་དགོས་ཞེས་པ་ཡིན་པས་དེའི་རིགས་པ་ཆོས་ཉིད་གཏན་ལ་འབེབས་པའི་དམིགས་པ་ལ་སྦྱོར་ནའང་ཆོས་
ཉིད་གཏན་ལ་འབེབས་པ་ལ་དམིགས་པ་རང་མཚན་གྱིས་གྲུབ་མི་དགོས་ཀྱང་། རྟོག་བཏགས་ཙམ་མ་ཡིན་པར་
རང་ངོས་ནས་དེའི་དམིགས་པར་འགྲོ་བ་ལ་རང་མཚན་གྱིས་གྲུབ་པ་ཞིག་དགོས་ཞེས་པ་ཡིན་ལ། ཁྱོད་ཀྱིས་དེ་གོ་
བཟློག་ནས་གཞལ་བྱ་ཙམ་དང་། ཆོས་ཉིད་གཏན་ལ་འབེབས་པའི་དམིགས་པ་ཙམ་ལའང་རང་མཚན་དགོས་ཞེས་
བཤད་པ་ནི་གཞུང་དོན་ལ་ཞིབ་ཏུ་མ་བརྟགས་པའི་སྐྱོན་ཡིན་པའི་ཕྱིར། ནས། རྩ་འགྲེལ་གུང་མ་བསྒྲིགས་པར་
དྲངས་ན་འདི་འདྲ་ཡོད་དོ། ཞེས་གསུངས་ལ། ལུགས་འདིར་གཞལ་བྱ་ལ་རང་མཚན་གྱིས་ཁྱབ་པར་རྗེ་བཙུན་
པའི་ཡིག་ཆ་གང་དུའང་མ་བཤད་པར་མ་ཟད་ཆོས་ཉིད་གཏན་ལ་འབེབས་པའི་དམིགས་པ་ལ་རང་མཚན་ཞིག་ཡོད་
དགོས་པར་གསུངས་ཀྱི་དེ་ལ་རང་མཚན་དགོས་པར་མ་གསུངས་ལ། གཞུང་དོན་ལ་ཞིབ་ཏུ་མ་བརྟགས་པའི་སྐྱོན་
བློ་རིག་མཐའ་དཔྱོད་ལའང་འབྱུང་བ་ཟློག་ཏུ་མེད་ལ། ཁྱད་པར་དུ་ཐར་ལམ་གསལ་བྱེད་ལས་ལུ་དེའི་དོན་ནི།
རྟོག་ལྡན་དཔྱོད་པའི་ཡུལ་ཡིན་ན། དངོས་པོས་མ་ཁྱབ་པར་ཐལ། ཤེས་བྱ་ལ་མི་སྲིད་པའི་གཞན་སྡེས་བཏགས་
པའི་སྤྱི་ལ་ཡང་དཔྱོད་པ་བྱེད་པའི་ཕྱིར་ཞེ་ན་སྐྱོན་མེད་དེ། དེ་ལ་དཔྱོད་པ་ཡང་རང་མཚན་དཔྱོད་པའི་ཡུལ་དུ་དོར་
ནས་བྱེད་པ་མ་ཡིན་ཏེ། གྲངས་ཅན་པ་དང་བྱེ་བྲག་པ་སོགས་འགའ་ཞིག་གིས་བཏགས་པའི་སྤྱི་དེ་དངོས་པོར་སྟོན་
ཅིང་གོ་བར་བྱེད་པ་ན། དེ་འདྲའི་སྤྱི་དེ་གསལ་བ་འགའ་ཞིག་ལ་ཡོད་པ་རུང་ངམ་མི་རུང་ཞེས་དཔྱད་པར་བྱ་བའི་
གཞི་ཡང་རང་མཚན་དང་། དེར་དཔྱད་པར་བྱ་བའི་ཆོས་ཀྱང་གཞན་དག་དངོས་པོར་འདོད་པ་ལ་བསམ་ནས་
དཔྱོད་པར་བྱེད་ལ། དོན་དེ་གཏན་མེད་དུ་ངེས་ན་དེའི་དཔྱད་པ་རྫོགས་པས་དངོས་མེད་ཀྱི་ཡུལ་ཅན་གྱི་ཚད་མ་
ཡང་ཐོག་མར་དཔྱོད་པའི་རྟེན་རང་མཚན་ཉིད་ཡིན་པར་སྟོན་གྱི་ཚད་མའི་གཞལ་བྱ་ལ་དངོས་པོས་ཁྱབ་པར་སྟོན་པ་
མིན་ནོ། ། འོ་ན་འདུས་མ་བྱས་ཀྱི་ནམ་མཁའ་ཤེས་བྱ་ཡིན་མིན་དཔྱོད་པའི་རྟེན་དངོས་པོར་ཇི་ལྟར་རུང་ཞེ་ན། དེ་
ལ་ཐོག་མར་འདུས་མ་བྱས་ཀྱི་ནམ་མཁའ་ཡོད་མེད་ཐེ་ཚོམ་ཟ་བར་གསལ་བས་དེ་སྒྲུབ་དགོས་པ་ཡིན་ལ། དེ་ཡང་
མིག་ཤེས་ལ་སྣང་བའི་བར་གྱི་སྣང་བ་མངོན་པར་སྐབས་ཡོད་ཀྱི་གཟུགས་འདི་མངོན་སུམ་ཚད་མས་གྲུབ་པ་གཞིར་
བཟུང་ནས། དེར་ཐོགས་པའི་རེག་བྱ་ཡོད་མེད་དཔྱོད་ནས་ཐོགས་པའི་རེག་བྱས་སྟོང་བར་ངེས་པ་ན། འདུས་མ་
བྱས་ཀྱི་ནམ་མཁའི་མཚན་གཞི་ལེགས་པར་གྲུབ་པ་ཡིན་པས། དེར་ཡང་དཔྱད་པར་བྱ་བའི་གཞི་དང༌། ཡོད་མེད་
དཔྱོད་པའི་ཆོས་ཀྱང་དངོས་པོ་ཉིད་ལ་ཞེན་པར་ཤིན་ཏུ་གསལ་ལོ། ། ཞེས་ཡོད་ན་ཁྱོད་ལ་དཔྱད་པའི་གཞི་རང་
མཚན་ཞིག་ཡོད་པས་ཁྱབ་པར་གསལ་བར་གསུངས་པས་དཔྱོད་གཞི་ཆེ། ཁ་ཅིག་གིས། མངོན་རྗེས་གང་ཡང་མིན་
པའི་ཚད་མ་ཡོད་པས། ཚད་མ་ལ་མངོན་རྗེས་གཉིས་སུ་གྲངས་ངེས་པ་ཕུང་སུམ་སེལ་བའི་གྲངས་ངེས་མ་ཡིན་པའི་
ཕྱིར། ཡིག་ཆར། ཚད་མ་ལ་རང་ཡིན་པར་གྱུར་བའི་མངོན་རྗེས་གཉིས་སུ་གྲངས་ངེས་པ་དེ་ཕུང་སུམ་སེལ་བའི་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 151 •
ས་ལས་བ མ
གྲངས་ངེས་མ་ཡིན་པ་གང་ཞིག ལོག་རྟོག་སེལ་བའི་གྲངས་ངེས་མ་ཡིན་པའི་ཕྱིར། ཞེས་སོགས་གསུངས་པའི་ཕྱིར་
དང་། སྡེ་བདུན་རྒྱན་ལས་ཀྱང་དེ་ལྟར་གསུངས་པའི་ཕྱིར། གཞན་ཡང་ཚད་མ་ཕུང་སུམ་པ་ཡོད་པར་ཐལ།
མངོན་རྗེས་གང་ཡང་མིན་པའི་ཕུང་སུམ་པ་ཡོད་ཀྱང་། དེ་གཉིས་ལས་དོན་གཞན་པའི་ཕུང་སུམ་པ་ཡོད་མི་དགོས་
པའི་ཕྱིར་ཏེ། མཁས་གྲུབ་ཐམས་ཅད་མཁྱེན་པའི་མངོན་ལེའི་ཊཱིཀྐ་ལས། དེས་ན་ཚད་མ་གཉིས་སུ་གྲངས་ངེས་པ་
ལ་གཉིས་པོ་གང་ཡང་མ་ཡིན་པའི་ལྡོག་པ་ཕུང་སུམ་པའི་ཚད་མ་མེད་དགོས་སོ། ། ཞེས་དང་། མངོན་སུམ་ལས་
ཀྱང་དོན་གཞན་རྗེས་དཔག་ལས་ཀྱང་དོན་གཞན་པའི་ཚད་མ་ཕུང་པོ་སུམ་པ་ཡོད་པ་མ་ཁེགས་ན་གྲངས་ངེས་ཉམས་
པས་དེ་ཁེགས་དགོས་ཤིང་། ཞེས་གསུང་པའི་ཕྱིར་ཟེར། ལ་ལས། དེ་མི་འཐད་པར་ཐལ། དེ་ཕུང་སུམ་སེལ་
པའི་གྲངས་ངེས་ཡིན་པའི་ཕྱིར་ཏེ། རིགས་རྒྱན་ལས། རང་ལུགས་ལ། ཚད་མའི་གྲངས་ངེས་བསྒྲུབ་པ་ལ། སྒྲུབ་
ཕྱོགས་ཀྱི་ཕུང་སུམ་སེལ་བ་དང༌། དགག་ཕྱོགས་ཀྱི་ཕུང་སུམ་སེལ་བ་གཉིས་ལས། དང་པོ་ནི་མངོན་རྗེས་གཉིས་ཀྱི་
བར་ན་སྒྲུབ་ཕྱོགས་ཀྱི་ཕུང་སུམ་མེད་དེ། སྔོ་སྣང་དབང་ཤེས་ལྟ་བུ་མངོན་སུམ་ཚད་མ་ཡིན་པར་དངོས་སུ་གཞལ་
སྟོབས་ཀྱིས་རྗེས་དཔག་ཚད་མ་མ་ཡིན་པར་ཤུགས་ལ་རྟོགས་ནུས་སྒྲ་མི་རྟག་པར་རྟོགས་པའི་རྗེས་དཔག་ལྟ་བུ་རྗེས་
དཔག་ཚད་མ་ཡིན་པ་དངོས་སུ་གཞལ་སྟོབས་ཀྱིས་མངོན་སུམ་ཚད་མ་མ་ཡིན་པར་ཤུགས་ལ་རྟོགས་ནུས་པའི་ཕྱིར།
གཉིས་པ་ནི། ནས། རང་ལུགས་ནི། སྔོ་སྣང་དབང་ཤེས་ཆོས་ཅན། མངོན་སུམ་ཚད་མ་ཡིན་ཏེ། ཁྱོད་ཚད་མ་
ཡིན་ཞིང་། ཁྱོད་ཡིན་ཡོད་པ་གང་ཞིག ཁྱོད་ཡིན་དུ་གྱུར་བའི་རྗེས་དཔག་མེད་པའི་ཕྱིར། ཞེས་པ་དང༌། སྒྲ་མི་
རྟག་པར་རྟོགས་པའི་རྗེས་དཔག་ཆོས་ཅན། རྗེས་དཔག་ཚད་མ་ཡིན་ཏེ། ཁྱོད་ཚད་མ་ཡིན། ཁྱོད་ཡིན་ཡོད་པ་
གང་ཞིག ཁྱོད་ཡིན་དུ་གྱུར་བའི་མངོན་སུམ་ཚད་མ་མེད་པའི་ཕྱིར། ཞེས་པའི་རྟགས་ལ་བརྟེན་ནས། ཚད་མ་ལ་
མངོན་རྗེས་གཉིས་ལས་གཞལ་པའི་དགག་ཕྱོགས་ཀྱི་ཕུང་སུམ་ཁེགས་པ་ཡིན་ནོ། ། ཞེས་གསུངས་པའི་ཕྱིར་དང་།
ལེའུ་གསུམ་པའི་མཐའ་དཔྱོད་ལས། ཚད་མ་ལ་མངོན་རྗེས་གཉིས་ལས་གཞན་པའི་ཕུང་སུམ་པའི་ཚད་མ་ཁས་ལེན་
རིགས་པར་ཐལ། ཚད་མ་ལ་གཉིས་སུ་གྲངས་ངེས་པ་དེ་ལོག་རྟོག་སེལ་བའི་གྲངས་ངེས་ཡིན་པའི་ཕྱིར་ན་མ་ཁྱབ།
འདོད་མི་ནུས་ཏེ། སྔོ་འཛིན་མངོན་སུམ་དེ་ཚད་མར་ངེས་ཤིང་དེ་ཡིན་པའི་རྗེས་དཔག་ཡོད་པར་ཁེགས་ཀྱང་། དེ་
མངོན་སུམ་གྱི་ཚད་མར་ཡོངས་གཅོད་དུ་མ་གྲུབ་ན་གཉིས་མིན་གྱི་ཕུང་སུམ་ཡོད་པར་འགྱུར་གྱི་མངོན་རྗེས་གང་རུང་
མ་ཡིན་པའི་ཚད་མ་ཡོད་པས་ཚད་མ་ཕུང་སུམ་པ་ཡོད་པར་མི་འགྱུར་པའི་ཕྱིར། ཞེས་གསུངས་པའི་ཕྱིར་ཟེར།
རིགས་རྒྱན་གྱི་ལུང་དེ་ལ་ཁ་ཅིག་དོན་སྦྱོར་དེའི་ཁྱབ་པ་མ་གྲུབ་པར་ཐལ། ཚད་མ་དང་གཅིག་ཏུ་གྱུར་པའི་ཚད་མ་
དང༌། མངོན་སུམ་མ་ཡིན་པར་གྱུར་པའི་ཚད་མས་མ་ངེས་པའི་ཕྱིར་ཟེར། ཁ་ཅིག་གིས་ཡིག་ཆར་སངས་རྒྱས་ཀྱི་
ལམ་ལ་སྦྱིན་སོགས་དྲུག་ཏུ་གྲངས་ངེས་པར་བཤད་པ་རིགས་བསྡུས་ཀྱི་གྲངས་ངེས་ཀྱི་དབང་དུ་བྱས་ནས་བཤད་པའི་

• 152 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
ཕྱིར། ཞེས་བཤད་པ་མི་འཐད་དེ། ཐེག་ཆེན་ལམ་ལ་ཕར་ཕྱིན་དྲུག་ཏུ་གྲངས་ངེས་པར་གསུངས་ཀྱི། སྦྱིན་སོགས་
དྲུག་ཏུ་གྲངས་ངེས་པར་ཚད་ལྡན་གྱི་གཞུང་གང་དུའང་མ་གསུངས་ལ། སངས་རྒྱས་ཀྱི་ལམ་ཞེས་པའང་སངས་རྒྱས་
རང་རྒྱུད་ཀྱི་ལམ་མམ་སངས་རྒྱས་ཐོབ་བྱེད་ཀྱི་ལམ་གང་ཡིན་དཔྱད་དགོས་པའི་ཕྱིར་ཟེར། ཁ་ཅིག་གིས། རྒྱན་གྱི་
ལུགས་ལ་ནོར་བུའི་འོད་ལ་ནོར་བུར་འཛིན་པའི་བློ་མངོན་སུམ་ཚད་མ་དང་། ལྷ་ཤཱཀྱ་གཉིས་ཀྱི་ལུགས་ལ་དེ་རྗེས་
དཔག་ཚད་མ་ཡིན་ཏེ། རིགས་རྒྱན་ལས། དང་པོ་ལ་གཉིས། རྒྱན་གྱི་ལུགས་དགག ལྷ་ཤཱཀ་གི་ལུགས་དགག་
པའོ། ། དང་པོ་ནི། ནོར་བུ་སྒྲོན་མེའི་འོད་དག་ལ། ། ཞེས་པའི་སྐབས་ནས་བསྟན་པའི་ནོར་བུའི་འོད་ལ་ནོར་
བུར་འཛིན་པའི་བློ་མངོན་སུམ་ཚད་མར་བཞེད་དེ། དེའི་ཕྱིར་ནོར་བུའི་འོད་ལ་ནི། ། ནོར་བུར་ཤེས་པའི་ཤེས་པ་
དེ། ། དེ་ཉིད་དུ་ན་མངོན་སུམ་མམ། ། ཡང་ན་རྗེས་དཔག་ཉིད་དུ་ངེས། ། ཞེས་གསུངས་ལ། ཞེས་པ་ནས།
གཉིས་པ་ལ་གཉིས། འདོད་པ་བརྗོད་པ་དང་། དེ་དགག་པའོ། ། ནས། དེ་ཡང་ཐོག་མར་ནོར་བུའི་འོད་མཐོང་
བའི་མངོན་སུམ་དེ་རྟགས་འཛིན་སེམས་ཡིན་ལ། དེའི་རྗེས་སུ་སྐྱེས་པའི་ནོར་བུའི་འོད་ནོར་བུར་ངེས་པའི་ཤེས་པ་
ནི། རྟགས་ཅན་རྗེས་དཔག་ཡིན་ནོ། ། ཞེས་སོགས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ།
ལྷ་ཤཱཀ་རྒྱན་གསུམ་གྱི་ལུགས་ལ། ནོར་བུའི་འོད་འཛིན་པའི་དབང་ཤེས་དེ་མངོན་སུམ་དང་། དེ་ལ་བརྟེན་ནས་
ནོར་བུ་རྟོགས་པའི་བློ་རྗེས་དཔག་ཡིན་པའི་ཕྱིར་ཏེ། ཡིག་ཆར། ཁྱོད་ཀྱིས་སློབ་དཔོན་དེ་གསུམ་གྱི་འདོད་པ་
འཆད་ཚུལ་མི་འཐད་པར་ཐལ། དེ་རྣམས་ཀྱིས་སྒྲོ་སྟེང་གི་ནོར་བུའི་འོད་འཛིན་པའི་དབང་ཤེས་དེ་མངོན་སུམ་
དང་། དེ་ལ་བརྟེན་ནས་སྒོ་ཅན་དེའི་ནང་དུ་ནོར་བུ་ཡོད་པར་རྟོགས་པའི་བློ་དེ་རྗེས་དཔག་ཡིན་ནོ། ། ཞེས་དང་།
སྡེ་བདུན་རྒྱན་ལས་ཀྱང་། ལྷ་ཤཱཀ་དང་རྒྱན་མཁན་པོ་སོགས། ནོར་བུའི་འོད་ལ་ནོར་བུར་འཛིན་པ་ཚད་མར་
འདོད་པ་ཡིན་ཞེས་ཀུན་ལ་གྲགས་སོ། ། འདི་ནི་རྟོག་པ་ཡིན་པའི་ཕྱིར་མངོན་སུམ་མ་ཡིན་ལ། རྟགས་ལ་མ་བརྟེན་
ཅིང་ལོག་ཤེས་ཡིན་པའི་རྗེས་དཔག་ཚད་མ་ཡང་མ་ཡིན་པས། རིགས་པ་ལ་བློ་ཁ་ཕྱོགས་པ་སུ་ཡང་རང་དབང་ཡོད་
བཞིན་དུ་འདི་ལྟར་སྨྲ་བ་མི་སྲིད་དོ། ། དེས་ན་འགྲེལ་བ་མཁན་པོ་དག་གི་དགོངས་པ་ཁོ་བོས་བཤད་པར་བྱ་སྟེ། ལྷ་
ཤཱཀ་གཉིས་ཀྱི་རྗེས་དཔག་ཚད་མར་བཤད་པ་ནི། ནོར་བུའི་འོད་ནོར་བུ་ཡིན་ནོ་སྙམ་དུ་འཛིན་པ་རྗེས་དཔག་ཚད་
མར་བཤད་པ་མ་ཡིན་གྱི། ནོར་བུའི་འོད་མཐོང་བ་ལས་ཕྱོགས་འདི་ན་ནོར་བུ་ཡོད་དོ་སྙམ་དུ་ངེས་པའི་བློ། རྗེས་
དཔག་ཚད་མར་བཤད་པ་ཡིན་ལ། ནས། རྒྱུན་མཁན་པོས། དེའི་ཕྱིར་ནོར་བུའི་འོད་ལས་ནི། ། ནོར་བུར་
འཛིན་པའི་བློ་དེ་ནི། དེ་ཉིད་དུ་ན་མངོན་སུམ་མམ། ། ཡང་ན་རྗེས་དཔག་ཉིད་དུ་ངེས། ། ཞེས་བཤད་པའི་དོན་
ནི། ནོར་བུ་འཛིན་པའི་བློ་འདྲེན་བྱེད་ཀྱི་ནོར་བུའི་འོད་མཐོང་བའི་མིག་ཤེས་མངོན་སུམ་ཡིན་ལ། ནོར་བུའི་འོད་
ལས་ནོར་བུ་ཡོད་པར་རྟོགས་པ་ནི་རྗེས་དཔག་ཡིན་པར་བཤད་པ་ཡིན་ཞིང་། དེའི་ཕྱིར་ནོར་བུ་མཐོང་བ་ཕྱོགས་

བློ་རིག་གི་སྤྱི་དོན་མདོར་བསྡུས་དོགས་དཔྱོད། ： 153 •
ཆོས་འགྲུབ་བྱེད་ཀྱི་ཚད་མ་དང་། ནོར་བུ་འཛིན་པ་རྗེས་དཔག་ཏུ་བཤད་པ་ཡིན་ནོ། ། ཞེས་གསུངས་པའི་ཕྱིར་
ཟེར། ཁ་ཅིག་གིས། གཞན་སེམས་ཤེས་པའི་མངོན་ཤེས། མངོན་སུམ་བཞིར་ཕྱེ་བའི་ནང་མཚན་གྱི་ཡིད་མངོན་
མ་ཡིན་པའི་ཕྱིར་ཏེ། ཡིག་ཆར། གཞན་སེམས་ཤེས་པའི་མངོན་ཤེས་འདིར་བསྟན་མངོན་སུམ་བཞི་བོ་གང་རུང་
ཡིན་པར་ཐལ། མངོན་སུམ་ཡིན་པའི་ཕྱིར། འདོད་མི་ནུས་ཏེ། སྐབས་འདིར་གྲུབ་མཐའ་ལ་རྩོད་པ་སྤོང་བའི་
སྐབས་ཡིན་པས། དེ་བཞི་པོ་གང་རུང་གི་ནང་དུ་བསྡུས་ནས་མ་བསྟན་པའི་ཕྱིར་ཟེར། ལ་ལས་དེ་མི་འཐད་པར་
ཐལ། དེ་དེ་བཞིའི་ནང་ནས་ཡིད་མངོན་ཡིན་པའི་ཕྱིར་ཏེ། མངོན་ཤེས་ཡིན་ན། དེ་བཞིའི་ནང་ནས་ཡིད་མངོན་
ཡིན་པས་ཁྱབ་པའི་ཕྱིར། ཚད་མ་རིགས་རྒྱན་ལས། གཞན་སེམས་ཤེས་པའི་མངོན་ཤེས་དེ་མངོན་སུམ་བཞི་བོ་
གང་ཡང་མ་ཡིན་པའི་སྐྱོན་མེད་དེ། དེ་ཡིད་ཀྱི་མངོན་སུམ་ཡིན་པར་གྲུབ་པའི་ཕྱིར་རོ། ། ཞེས་དང་།སྐབས་དང་
པོའི་མཐའ་དཔྱོད་ལས། མངོན་ཤེས་མངོན་སུམ་བཞི་ལས་ཡིད་མངོན་ཡིན་པའི་ཕྱིར། ཞེས་གསུངས་པའི་ཕྱིར་
ཟེར། ཁོ་ན་རེ། མངོན་ཤེས་མངོན་སུམ་བཞི་བོ་གང་རུང་ཡིན་ཀྱང་འདིར་བསྟན་དེ་བཞི་བོ་གང་རུང་མ་ཡིན་པའི་
དེའི་ཞིབ་ཆ་བྱེད་དགོས་པའི་ཕྱིར་ཏེ། རྒྱུད་ཀྱི་འདིར་བསྟན་ཡིད་མངོན་ཡིན་ན། ཚད་མིན་གྱི་ཤེས་པས་ཁྱབ་པའི་
ཕྱིར་ཏེ། སོ་སོ་སྐྱེ་བོའི་རྒྱུད་ལ་གཞན་སེམས་ཤེས་པའི་མངོན་ཤེས་ཡོད་ལ། རིགས་རྒྱན་ལས། དེ་ལྟར་ན།
འདིར་བསྟན་ཡིད་མངོན་དེ་སྐད་ཅིག་མ་གཅིག་སྐྱེ་བ་ཡིན་གྱི་རྒྱུན་དུ་སྐྱེ་བ་མིན་ཏེ། འདིར་བསྟན་ཡིད་མངོན་དེ་
དབང་མངོན་གྱི་དེ་མ་ཐག་རྐྱེན་བྱས་པ་ལས་བྱུང་དགོས་པ་གང་ཞིག ཡིད་མངོན་གྱི་དུས་ན་དབང་མངོན་གྱི་
རིགས་འདྲ་མེད་པའི་ཕྱིར། དེས་ན། ཚུར་མཐོང་གི་རྒྱུད་ལ་འདིར་བསྟན་ཡིད་ཀྱི་མངོན་སུམ་ཚད་མ་མེད་དེ།
འདིར་བསྟན་ཡིད་མངོན་དེ་སྐད་ཅིག་མ་གཅིག་ཡིན་པའི་ཕྱིར། ཁྱབ་སྟེ། ཞེས་སོགས་དང་། ཐར་ལམ་གསལ་
བྱེད་ལས་ཀྱང་དེ་བཞིན་དུ་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། སོ་སོ་སྐྱེ་བོའི་རྒྱུད་ཀྱི་འདིར་
བསྟན་ཡིད་མངོན་རྒྱུད་ལྡན་གྱི་ཤེས་པ་ཡིན་པའི་ཕྱིར་ཏེ། དེ་སོ་སོ་སྐྱེ་བོའི་རྒྱུད་ལ་ཐོག་མེད་ནས་ད་ལྟའི་བར་དུ་རྒྱུན་
མ་ཆད་པར་ཡོད་པའི་ཕྱིར་སོགས་རོལ་རྩེད་མང་ལ། གཞན་ཡང་། དེ་ལ་ཚད་མ་ཡོད་པར་ཐལ། རིགས་ཐིགས་
དར་ཊཱིཀ་ལས། གཟུགས་འཛིན་ཡིད་ཀྱི་མངོན་སུམ་སོ་སོ་སྐྱེ་བོའི་རྒྱུད་ལ་ཡང་ཡོད་ཅིང་། ཚད་མའི་མཚན་ཉིད་
རྟེན་ཙམ་དུ་མཚོན་པ་ཡིན་པས་ཚད་མར་ཡང་མཚོན་ནུས་པའི་ཕྱིར་རོ། ། སོ་སོ་སྐྱེ་བོའི་རྒྱུད་ཁོ་ནས་ཁྱད་པར་དུ་
བྱས་པའི་ཚད་མ་དུས་མཐའི་སྐད་ཅིག་མ་གཅིག་ལས་མེད་ཀྱང་ཡིད་ཀྱི་མངོན་སུམ་ཚད་མར་བཞག་པ་ལ་འགལ་བ་
མེད་དོ། ། ཞེས་གསུངས་པའི་ཕྱིར་ཟེར། དེ་ལ་ཁ་ཅིག སོ་སོ་སྐྱེ་བོའི་རྒྱུད་ཀྱི་ཡིད་མངོན་དུས་མཐའི་སྐད་ཅིག་
མར་བཤད་པ་མི་འཐད་པར་ཐལ། དེ་རྒྱུན་ལྡན་དུ་མ་ཟད་རང་ཉམས་མྱོང་གི་རང་རིག་གིས་འགྲུབ་པའི་ཕྱིར་ཏེ།
སྡེ་བདུན་རྒྱན་ལས། བོད་ཀྱི་མཁས་རྨོངས་མང་པོ་དག སློབ་དཔོན་ཆོས་མཆོག་གི་ལུགས་འཐད་ལྡན་དུ་བྱེད་པ་

• 154 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
- - -- ་ས་ལ་
སྣང་མོད་ཀྱི། ཁོ་བོ་ནི་འཐད་པར་མི་སེམས་ཏེ། འདི་ལྟར། ཚུར་མཐོང་གི་རྒྱུད་ཀྱི་ཡིད་མངོན་ཆོས་ཅན། རང་
རྒྱུད་ལྡན་ལ་ཁྱོད་མྱོང་བྱེད་རང་རིག་མངོན་སུམ་ཚད་མ་མེད་པར་ཐལ། ཁྱོད་རང་རྒྱུད་ལྡན་གྱི་བློ་ལ་ལྟོས་ཏེ་ཤིན་
ལྐོག་ཡིན་པའི་ཕྱིར་རོ། ། འདོད་ན། ཤེས་པ་ཡིན་པ་ཉམས་སོ། ། གཞན་ཡང་བློ་ལྐོག་ཏུ་གྱུར་བ་སྲིད་པ་ཙམ་ཡང་
སློབ་དཔོན་གྱིས་ལན་དུ་མར་བཀག་ན། རང་བློ་རང་ལ་ཤིན་ལྐོག་ཏུ་གྱུར་བ་སྲིད་པ་ནི་དེ་བས་ཀྱང་ཐ་ཆད་དོ་སྙམ་
དུ་སེམས་སོ། ། ནས། དེས་ན་ཡིད་མངོན་ཤིན་ལྐོག་ཡིན་པ་དང། སྐད་ཅིག་མ་གཅིག་ཁོ་ནར་སྐྱེ་བ་སོགས་ནི་
སྒྲུབ་བྱེད་མེད་པའི་དམ་བཅའ་ཙམ་དུ་ཟད་དོ། ། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ།
སློབ་དཔོན་ཆོས་མཆོག་གི་བཞེད་པ་ལྟར་ཁས་ལེན་དགོས་པའི་ཕྱིར་ཏེ། རིགས་རྒྱན་ལས། གཟུགས་ཤེས་པ་ནི་
རྣམ་པ་གཉིས་ཏེ། མིག་དང་ཡིད་ལ་བརྟེན་པའོ། ། ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་སླུ་སྟེ།
དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། ཞེས་པའི་རྟགས་ལ་བརྟེན་པའི་ཡིད་ཆེས་རྗེས་དཔག་གིས་གྲུབ་
སྟེ། ཆོས་མཆོག་གིས། ཡིད་ཀྱི་མངོན་སུམ་སྒྲུབ་པ་ལ་ཚད་མ་གཞན་ནི་བཙལ་པར་བྱ་བ་མ་ཡིན་ནོ། ། ཞེས་
གསུངས་པའི་ཕྱིར། ཞེས་དང༌། རང་བློ་རང་ལ་ལྐོག་གྱུར་མིན་ཡང་ཁྱབ་པ་མེད་པ་དང་ཡིད་མངོན་ཤིན་ལྐོག་ཡིན་
པ་དང་། དུས་མཐའི་སྐད་ཅིག་མའི་ཡུན་ཚད་ཅན་ཡིན་པར་རྣམ་འགྲེལ། རྣམ་ངེས། རིགས་ཐིགས་དར་ཊཱིཀ་
རྣམས་ལས་ཀྱང་གསུངས་པའི་ཕྱིར་དང༌། དེར་མ་ཟད་ཡིད་མངོན་གྱི་རྐྱེན་གསུམ་ཀྱང་ཤིན་ལྐོག་ཡིན་པའི་ཕྱིར་ཏེ།
ཐར་ལམ་གསལ་བྱེད་ལས། རང་རྒྱུད་ཀྱི་ཚད་མ་ཡིན་ན། ངེས་པར་རང་རིག་མངོན་སུམ་གྱིས་གྲུབ་དགོས་པས།
སོ་སོ་སྐྱེ་བོའི་རྒྱུད་ལ་ཡིད་ཀྱི་མངོན་སུམ་ཡོད་ཀྱང་ཡིད་ཀྱི་མངོན་སུམ་ཚད་མ་མེད་ལ། ཡིད་ཀྱི་མངོན་སུམ་ཤིན་ཏུ་
ལྐོག་ཏུ་གྱུར་བ་ན་དེས་ཁྱད་པར་དུ་བྱས་པའི་དེའི་རྐྱེན་གསུམ་ཡང་ཤིན་ཏུ་ལྐོག་ཏུ་གྱུར་བ་ལུང་ལ་བརྟེན་ནས་དཔོག་
པ་ཡིན་ནོ། ། ཞེས་གསུངས་པའི་ཕྱིར་ཟེར། འདི་ལ་ཁ་ཅིག རང་རྒྱུད་ཀྱི་ཚད་མ་ཡིན་ན། རང་རིག་མངོན་སུམ་
ཚད་མས་གྲུབ་པས་ཁྱབ་པའང་མི་འཐད། སོ་སོ་སྐྱེ་བོའི་རྒྱུད་ལ་ཡིད་ཀྱི་མངོན་སུམ་ཚད་མའང་མི་འཐད། ཡིད་
མངོན་གྱི་རྐྱེན་གསུམ་ཤིན་ལྐོག་ཡིན་པའང་མི་འཐད་པའི་ཕྱིར། དང་པོ་དེར་ཐལ། རྒྱང་འཕེན་གྱི་རྒྱུད་ཀྱི་རྗེས་
དཔག་ཚད་མས་མ་ངེས་པའི་ཕྱིར། གཉིས་པ་དེར་ཐལ། གོང་དུ་བསྒྲུབས་ཟིན་པའི་ཕྱིར། གསུམ་པ་དེར་ཐལ།
ཡིད་མངོན་རང་གི་སྔ་ལོགས་དེ་མ་ཐག་ཏུ་བྱུང་བའི་མངོན་སུམ་དེ་དེའི་དེ་མ་ཐག་རྐྱེན་ཡིན་པ་གང་ཞིག དེ་ཤིན་
ལྐོག་མ་ཡིན་པའི་ཕྱིར། དང་པོ་གྲུབ་སྟེ། རིགས་རྒྱན་ལས། གསུམ་པ་ནི། ཡིད་མངོན་རང་གི་སྔ་ལོགས་དེ་མ་
ཐག་ཏུ་བྱུང་བའི་དབང་པོའི་མངོན་སུམ་ནི་དེ་མ་ཐག་རྐྱེན་དང་། དེ་དང་དུས་མཉམ་པའི་དོན་དམིགས་རྐྱེན་དང་།
དྲུག་པོ་འདས་མ་ཐག་པ་ཡི། ། རྣམ་ཤེས་གང་ཡིན་དེ་ཡིད་དོ། ། ཞེས་གསུངས་པ་ལྟར་ཡིད་མངོན་རང་གི་སྔ་
ལོགས་དེ་མ་ཐག་ཏུ་བྱུང་བའི་རྣམ་ཤེས་ནི་བདག་རྐྱེན་ཡིན་ཏེ། སྡེ་བདུན་གྱི་གཞུང་གོང་དུ་ཡང་ཡིན་མངོན་གྱི་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 155 •
- - - - --- -་་་་- -- = =པ ས་
བདག་རྐྱེན་གཞན་གསལ་བོར་མ་བཤད་ཅིང་དེ་ཡིད་མངོན་གྱི་བདག་རྐྱེན་ཡིན་པ་ལ་རིགས་པས་གནོད་པ་མེད་པའི་
ཕྱིར་རོ། ། གཞུང་དེའི་དོན་ཡང་ཡིད་མངོན་གྱི་དུས་སུ་འདས་ཤིང་སྔ་ལོགས་དེ་མ་ཐག་ཏུ་བྱུང་བའི་རྣམ་པར་ཤེས་
པ་དེ་ཡིད་དབང་དུ་བསྟན་པ་ཡིན་གྱི། རྣམ་ཤེས་འདས་པ་ཡིད་དབང་དུ་བསྟན་པ་མ་ཡིན་ཏེ། རྣམ་ཤེས་འདས་པ་
དངོས་མེད་ཡིན་པའི་ཕྱིར། ཞེས་གསུངས་པའི་ཕྱིར། གཉིས་པ་དེར་ཐལ། དབང་ཤེས་ཡིན་པའི་ཕྱིར་ཟེར།
ཡིད་དབང་གི་སྔ་ལོགས་དེ་མ་ཐག་ཏུ་བྱུང་བའི་རྣམ་ཤེས་དེ། ཡིད་དབང་དེའི་དེ་མ་ཐག་རྐྱེན་ཡིན་ནམ་སྙམ་པས་
རིགས་རྒྱན་གྱི་ལུང་ལའང་དཔྱད་རྒྱུ་ཡོད་དོ། ། ཡང་ཁ་ཅིག སངས་འཕགས་ཀྱི་རྒྱུད་ཀྱི་གཞན་སེམས་ཤེས་པའི་
མངོན་ཤེས་ཆོས་ཅན། ཡིད་མངོན་མ་ཡིན་པར་ཐལ། རྣལ་འབྱོར་མངོན་སུམ་ཡིན་པའི་ཕྱིར། རྣམ་མཁྱེན་ཡིན་
པའི་ཕྱིར། འདོད་མི་ནུས་ཏེ། དེ་ཡིད་མངོན་ཡིན་པར་གོང་དུ་བཤད་ཟིན་པའི་ཕྱིར་ཟེར། ལ་ལས། གང་དུ་མ་
ཁྱབ་སྟེ། རྣལ་འབྱོར་མངོན་སུམ་ལ་ཡིད་མངོན་གྱིས་ཁྱབ་པའི་ཕྱིར་ཏེ། དབུ་མའི་མཐའ་དཔྱོད་ལས། སྤྱིར་རྣལ་
འབྱོར་མངོན་སུམ་ཡིད་མངོན་ཡིན་དགོས་ཀྱང་། གསུམ་དུ་ཕྱེ་བའི་དེ་གཉིས་འགལ་བ་ཡིན་ནོ། ། ཞེས་གསུངས་
པའི་ཕྱིར། ཁྱབ་སྟེ། མངོན་སུམ་བཞིར་འདོད་མི་འདོད་དབུ་སེམས་མི་མཐུན་ཀྱང་དེ་ཙམ་ལ་མི་མཐུན་པ་མེད་
པའི་ཕྱིར་ཟེར། ལ་ལས། དེ་མི་འཐད་པར་ཐལ། ཡིད་མངོན་དང་རྣལ་འབྱོར་མངོན་སུམ་འགལ་བ་ཡིན་པའི་
ཕྱིར། ཡིག་ཆར། མཚུངས་པ་དེ་མ་ཐག་པ་སྨོས་པས་རྣལ་འབྱོར་མངོན་སུམ་བསལ་ཞིང་ཞེས་སོགས་གསུངས་པའི་
ཕྱིར་ཟེར། ཡང་ཁ་ཅིག སོ་སོ་སྐྱེ་བོའི་རྒྱུད་ཀྱི་འདིར་བསྟན་ཡིད་མངོན་ལ་ཚད་མ་མེད་ཀྱང་འཕགས་རྒྱུད་ཀྱི་
འདིར་བསྟན་ཡིད་མངོན་ལ་ཚད་མ་ཡོད་དེ། དེ་ལྟར་རྒྱལ་ཚབ་རྗེས་དང་། ཐམས་ཅད་མཁྱེན་པ་དགེ་འདུན་གྲུབ་
དང་། ཀུན་མཁྱེན་བླ་མ་རྣམས་ཀྱིས་གསུངས་པའི་ཕྱིར་ཟེར། ལ་ལས། སྒོམ་ལམ་ཆུང་ངུ་ལ་གནས་པའི་འཕགས་
རྒྱུད་ཀྱི་འདིར་བསྟན་ཡིད་ཀྱི་མངོན་སུམ་ཚད་མ་ཆོས་ཅན། ཁྱོད་སྐད་ཅིག་གཉིས་པ་བཅད་ཤེས་ཡིན་པར་ཐལ།
ཁྱོད་འཚང་རྒྱ་ཁ་མ་མ་ཡིན་པའི་སེམས་ཅན་གྱི་རྒྱུད་གྱི་ཚད་མ་ཡིན་པའི་ཕྱིར། ཁྱབ་སྟེ། ཡིག་ཆ་ཕལ་ཆེར་ལས་དེ་
ལྟར་གསུངས་པའི་ཕྱིར། འདོད་མི་ནུས་ཏེ། རྒྱུན་ལྡན་གྱི་ཤེས་པ་མ་ཡིན་པའི་ཕྱིར་ཟེར། ཁ་ཅིག་གིས། མངོན་
སུམ་བཞིར་ཕྱེ་བའི་དགོས་པ། བྱེ་སྨྲས་དབང་བོའི་གཟུགས་ཅན་པ་ཁོ་ན་ལྟ་བྱེད་དང༌། མདོ་སྡེ་བས་ཡིད་མངོན་
བཤད་པ་ལ་དགག་པ་བྱས་ཤིང་། ནས། ལོག་རྟོག་སེལ་པའི་ཆེད་ཡིན་པའི་ཕྱིར། ཞེས་གསུངས་པའི་ཕྱིར་ཟེར།
ལ་ལས། དེ་མི་འཐད་པར་ཐལ། བྱེ་སྨྲས་མིག་སོགས་ཁོ་ན་ལྟ་བྱེད་དུ་མི་འདོད་པ་གང་ཞིག མདོ་སྡེ་བས་ཡིད་
མངོན་བཤད་པ་ལ་དགག་པ་བྱས་པའང་མ་ཡིན་པའི་ཕྱིར། དང་པོ་དེར་ཐལ། དེས་དབང་པོ་དང་དབང་ཤེས་
གཉིས་ཀས་ཡུལ་མཐོང་པར་འདོད་པའི་ཕྱིར། གྲུབ་མཐའི་རིན་ཆེན་ཕྲེང་ལས། དབང་བོ་ཤེས་པས་ཡུལ་རྣམ་མེད་
རྗེན་ཆེར་དུ་གཞལ་ཅིང་། རྟེན་བཅས་ཀྱི་མིག་གི་དབང་བོ་གཟུགས་ཅན་པས་ཀྱང་གཟུགས་མཐོང་བར་འདོད་དེ།

· 156 · བློ་རིག་གི་སྤྱི་དོན་མདོར་བསྡུས་དོགས་དཔྱོད།
-- -- - - - - -- - མར་མ---- -- - - - - - - -- - - - - ས མམ་མམ་-- --- ---
གལ་ཏེ་རྣམ་ཤེས་ཁོ་ནས་མཐོང་ན་ཚིག་པ་ལ་སོགས་པས་བར་དུ་ཆོད་པའི་གཟུགས་ཀྱང་མཐོང་བར་འགྱུར་རོ་ཞེས་
ཟེར་ཞིང་། ཞེས་དང་། གྲུབ་མཐའ་ཆེན་མོ་དང་། མཛོད་མཐའ་དཔྱོད་ལས་ཀྱང་དེ་བཞིན་དུ་གསུངས་པའི་ཕྱིར་
ཟེར། ལ་ལས། ཁྱོད་ཀྱི་བཤད་ཚུལ་མི་འཐད་པར་ཐལ། རྩ་བར། མིག་གིས་གཟུགས་རྣམས་མཐོང་རྟེན་བཅས།
དེ་ལ་བརྟེན་པའི་རྣམ་ཤེས་མིན། ཞེས་དང་། སྡེ་བདུན་རྒྱལ་ལས་ཀྱང་། བྱེ་བྲག་སྨྲ་བ་ནི་དབང་པོས་ཡུལ་འཛིན་
པར་འདོད་པ་ཡིན་གྱི། མིག་ཤེས་ཀྱིས་ཡུལ་འཛིན་པར་མི་འདོད་པས་མིག་ཤེས་ལ་སྔོན་པོར་སྣང་བ་ཞེས་བྱ་བ་ཁས་
མི་ལེན་པའི་ཕྱིར་རོ། ། ཞེས་གསུངས་པའི་ཕྱིར་ཟེར། རྟགས་གཉིས་པ་དེར་ཐལ། སྐབས་འདིར་མངོན་སུམ་
བཞིར་བཤད་པ་མདོ་སེམས་ཐུན་མོང་བའི་དབང་དུ་བྱས་པའི་ཕྱིར་དང་། ཡིག་ཆའི་དེ་རིགས་ཐིགས་དར་ཊཱིཀ་གི་
ལུང་དྲངས་པ་དང་མི་མཐུན་པའི་ཕྱིར་ཏེ། དེ་ཉིད་ལས། བཞིར་དབྱེ་བ་ནི་རྟེན་བཅས་ཀྱི་དབང་བོ་ཁོ་ན་ལྟ་བ་
པོར་འདོད་པ་དང་། མདོ་ལས་ཡིད་ཀྱི་མངོན་སུམ་གསུངས་པ་ལ་ཉེས་པ་བརྗོད་པ་དང༌། བྱེ་བྲག་སྨྲ་བ་སོགས་
རང་རིག་ཁས་མི་ལེན་པ་དང་། དཔྱོད་པ་སོགས་རྣལ་འབྱོར་པའི་ཤེས་པ་ཁས་མི་ལེན་པ་དག་གི་ལོག་པར་རྟོག་པ་
བསལ་བའི་ཕྱིར། དགོས་པ་ལ་ལྟོས་པའི་གྲངས་ངེས་པ། ཞེས་གསུངས་པའི་ཕྱིར། དེས་ན་ཡིག་ཆའི་དེ་མདོ་ལས་
ཞེས་པ་ལ་མདོ་སྡེ་བ་ཞེས་ཡིག་ནོར་བྱུང་བར་ཐེ་ཚོམ་མེད་པའི་ཕྱིར་དང་། དེར་མ་ཟད་ཡིག་ཆར་སོགས་སྒྲ་མེད་
པའང་མ་དག་པ་ཡིན་པའི་ཕྱིར་དང་། མདོར་ཡིད་མངོན་གསུངས་ཀྱང། དེ་ཡིད་མངོན་མིན་པར་རྩོད་མཁན་
རང་སྡེ་གནས་མའི་བུ་ལ་སོགས་ཡིན་པའི་ཕྱིར་ཏེ། ཊཱིཀ་ཆེན་ལས། གཉིས་པ་ཡིད་ཀྱི་མངོན་སུམ་ལ་ལོག་རྟོག་
བསལ་བ་ལ་ཡིད་ཀྱི་མངོན་སུམ་མི་འཐད་པའི་རྩོད་པ་དགོད། དེ་ལ་གཞན་ལན་དགག རང་ལ་ན་བསྟན་
པའོ། ། དང་པོ་ནི། འདིའི་རྩོད་པ་སྨྲ་བ་བོ་ཉན་ཐོས་གནས་མའི་བུ་ལ་སོགས་པ་ཡིན་པར་སློབ་དཔོན་ཀ་མ་ལ་ཤཱི་
ལས་བཤད་ཅིང་། ཞེས་སོགས་དང་སྐབས་འདིའི་རྩོད་མཁན་མུ་སྟེགས་པ་ཡིན་པར་ཐར་ལམ་གསལ་བྱེད་ལས།
སློབ་དཔོན་ཕྱོགས་ཀྱི་གླང་བོས་དབང་མངོན་ལས་དོན་གཞན་པའི་ཡིད་ཀྱི་མངོན་སུམ་ཁས་བླངས་པ་ལ། མུ་སྟེགས་
རྣ་བ་མ་ཕུག་པ་ན་རེ། ཁྱོད་འདོད་པའི་ཡིད་མངོན་དེས་དབང་བོའི་མངོན་སུམ་གྱིས་བཟུང་ཟིན་འཛིན་ནམ། མ་
གཟུང་བ་འཛིན། སྔར་མྱོང་བའི་དོན་འཛིན་པ་ཡིན་ན་བཅད་ཤེས་ཡིན་པས་ཡིད་ཀྱི་མངོན་སུམ་ནི་ཚད་མ་ཉིད་མ་
ཡིན་པར་འགྱུར་ལ། སྔར་མ་མཐོང་བའི་དོན་རང་མཚན་འཛིན་ན་ལོང་བ་ལ་སོགས་པ་ཡིས་ཀྱང་དོན་རང་མཚན་
མཐོང་བར་འགྱུར་རོ་ཞེ་ན། ཞེས་དང་། གཞན་སྡེ་ཐམས་ཅད་དང་རང་སྡེ་ཉན་ཐོས་སྡེ་བ་ཁ་ཅིག་གིས་དབང་ཤེས་
ལས་གཞན་པའི་ཡིད་ཀྱི་མངོན་སུམ་མེད་པར་འདོད་པའི་ལོག་རྟོག་བསལ་བའི་ཕྱིར་ཡིན་པར་མངོན་ལེའི་ཊིཀྐར།
གཞན་སྡེ་མཐའ་དག་དང་རང་སྡེ་ཉན་ཐོས་སྡེ་བ་འགའ་ཞིག་ཀྱང་དབང་མངོན་ལས་གཞན་ཡིད་ཀྱི་མངོན་སུམ་མེད་
པར་ལོག་པར་རྟོག་པས་དེ་སེལ་བར་བྱེད་པ། སྔར་མྱོང་བ་ནི་འཛིན་པ་ན་ཞེས་སོགས་དང་། ཞེས་བྱུང་ལ། ལུང་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 157 •
དེ་རྣམས་ཀྱི་གསུངས་ཚུལ་མི་མཐུན་ལ། གང་ལྟར་ཀྱང་ཡིག་ཆ་དང་མི་མཐུན་པ་གོ་སླ་ལ། ཊཱིཀྐ་ཆེན་ལྟར་ན་གནས་
མའི་བུའི་ལུགས་ལ་སོ་སོ་སྐྱེ་བོའི་རྒྱུད་ལ་གཞན་སེམས་ཤེས་པའི་མངོན་ཤེས་ཡོད་མེད་དང་ཡོད་ན་མངོན་སུམ་གང་
ཡིན་དང་། མངོན་ལེའི་ཊིཀྐ་ལྟར་ནའང་མངོན་སུམ་ལ་དབང་མངོན་གྱིས་ཁྱབ་མ་ཁྱབ་སོགས་དཔྱད་རྒྱུ་མང་
ངོ༌། ། དབང་མངོན་གྱི་མཚན་ཉིད་བཤད་སྐབས་རི་བོང་རྭ་ཆོས་ཅན་དུ་བཟུང་ན། རང་གི་མཐུན་མོང་མ་ཡིན་
པའི་བདག་རྐྱེན་ཡོད་མེད་སོགས་རོལ་རྩེད་ལྟ་བུ་མང་ལ། མཚན་ཉིད་ཀྱི་ཟུར་དུ་རང་ཞེས་སྦྱར་བ་ཐམས་ཅད་ལ་
འདྲའོ། ། ཁ་ཅིག་གིས། གཟུགས་དང་གྲུབ་བདེ་དབྱེར་མེད་ཀྱི་རྫས་གཅིག་པའི་མི་རྟག་པ་རགས་པ། གཟུགས་
འཛིན་དབང་མངོན་གྱི་དམིགས་རྐྱེན་ཡིན་གྱི། ཕྲ་མོ་མི་འཇོག་པའི་ཕྱིར་ཏེ། ཡིག་ཆར། གཟུགས་འཛིན་དབང་
མངོན་ལ་རང་གི་རྣམ་པ་གཏོད་བྱེད་ཀྱི་རྐྱེན་དེ། དེའི་དམིགས་རྐྱེན་གྱི་མཚན་ཉིད། གཟུགས་དང་གྲུབ་བདེ་
དབྱེར་མེད་ཀྱི་རྫས་གཅིག་པའི་མི་རྟག་པ་རགས་པ་རྣམས་དེ་ཡིན་པའི་ཕྱིར། ཕྲ་མོ་མི་འཇོག་པའི་རྒྱུ་མཚན་ཡོད་དེ།
དུས་མཐའི་སྐད་ཅིག་མ་དང་། རྡུལ་ཕྲ་རབ་རྣམས་དེ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས།
དེ་མི་འཐད་པར་ཐལ། གཟུགས་ཀྱི་ཚོགས་པ་ན་ཡོད་པའི་རྡུལ་ཕྲ་རབ་རྣམས་ཀྱང་གཟུགས་འཛིན་དབང་མངོན་གྱི་
དམིགས་རྐྱེན་ཡིན་པའི་ཕྱིར་ཏེ། འདིར་མདོ་སྡེ་བའི་ལུགས་ཡིན་པ་གང་ཞིག་དེའི་ལུགས་ལ་དེ་ལྟར་ཡིན་པའི་ཕྱིར།
རྣམ་དེས་ཊིཀ་ཆེན་ལས། རྣམ་འགྲེལ་དུ། བསགས་པ་དག་ནི་ཚོགས་པ་ཡིན། ། ཞེས་པའི་སྐབས་སུ་ལུང་འགལ་
སྤོང་བ་ན་མདོ་སྡེ་བའི་ལུགས་ཀྱི་དབང་ཤེས་ཀྱིས་ཕྱི་རོལ་གྱི་དོན་འཛིན་པ་ན་ཚོགས་པའི་སྤྱི་དང་བྱེ་བྲག་གང་ཡང་
བཟུང་དོན་དུ་མི་བྱེད་ལ་རྡུལ་སིལ་ལེ་བར་སྣང་བ་ཡང་མ་ཡིན་ཞིང་རགས་པའི་རྣམ་པ་ཡང་མི་སྣང་ལ་སྔ་མའི་རྒྱུ་རྐྱེན་
ལ་བརྟེན་ནས་དབང་ཤེས་སྐྱེད་ནུས་ཀྱི་རྡུལ་ཕྲན་ཁྱད་པར་ཅན་དུ་གྱུར་བ་ན་དེའི་ནང་གི་རྡུལ་ཕྲན་རེ་རེ་ནས་ཀྱང་
བསགས་པ་ཞེས་བྱ་བའི་སྒྲ་འཇུག་པས་རྣམ་པར་ཤེས་པའི་ཚོགས་ལྔ་བསགས་པ་ལ་དམིགས་པ་ཞེས་བཤད་པ་ཡིན་གྱི་
སྤྱིའི་སྤྱོད་ཡུལ་ཅན་མ་ཡིན་ནོ། ། ཞེས་བཤད་དེ་ཞེས་གསུངས་པའི་ཕྱིར་དང་། མདོ་སྡེ་སྤྱོད་པའི་དབུ་མ་བས་རྡུལ་
ཕྲརབ་དབང་ཤེས་ཀྱི་དམིགས་རྐྱེན་དུ་འདོད་པ་གང་ཞིག་འདོད་ཚུལ་མདོ་སྡེ་བ་དང་མཐུན་པས་མདོ་སྡེ་སྤྱོད་པར་
འཇོག་པའི་ཕྱིར། དང་པོ་དེར་ཐལ། གྲུང་མཐའ་རྩ་བར་བསགས་པ་རྫས་ཡོད་རེ་རེའང་དམིགས་རྐྱེན་རུང་། །
ཞེས་གསུངས་པའི་ཕྱིར་། གཉིས་པ་དེར་ཐལ། དེར་འཇོག་ཚུལ་ཡོད་པའི་ཕྱིར། གཟུགས་འཛིན་དབང་ཤེས་ཀྱི་
དམིགས་རྐྱེན་ལ་གཟུགས་དང་གྲུབ་བདེ་དབྱེར་མེད་ཀྱི་རྫས་གཅིག་པའི་མི་རྟག་པ་རགས་པ་འཇོག་པའང་མི་འཐད་
པའི་ཕྱིར་ཏེ། གཟུགས་འཛིན་དབང་མངོན་ལ་གཟུགས་རགས་པ་མི་སྣང་བའི་ཕྱིར་ཏེ། དྲངས་མ་ཐག་པའི་རྣམ་
ངེས་དར་ཊཱིཀ་དུ་རགས་པའི་རྣམ་པ་ཡང་མི་སྣང་ལ། ཞེས་དང༌། སྡེ་བདུན་རྒྱན་ལས་ཀྱང་། དེས་ན་སྔོན་པོ་
རགས་པ་ཡིན་ཅིང་སྔོན་པོ་སྔོ་འཛིན་མིག་ཤེས་ལ་དངོས་སུ་སྣང་ཡང་སྔོན་པོ་སྔོ་འཛིན་མིག་ཤེས་ལ་རགས་པའི་རྣམ་

• 158 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
པ་ཡང་མ་གཏད་ལ། རྡུལ་ཕྲན་གྱི་རྣམ་པ་ཡང་མ་གཏད། དེ་གཉིས་གང་གིས་ཁྱད་པར་དུ་མ་བྱས་པར་སྔོན་པོ་
ཡིན་པའི་རྣམ་པ་ཙམ་ཞིག་དངོས་སུ་གཏད་པ་ཡིན་ནོ། ། ཞེས་སོགས་གསུངས་པའི་ཕྱིར་དང་། དེས་ན་དབང་
མངོན་གྱི་དམིགས་རྐྱེན་ལ་མི་རྟག་པ་རགས་པས་ཁྱབ་ཀྱང་མི་རྟག་པ་རགས་པ་དེ་མིན་པར་ཁས་ལེན་དགོས་པའི་
ཕྱིར་ཟེར། ཡང་ལ་ལས། རྣམ་ངེས་ཊིཀ་ཆེན་ཚིག་ཟིན་ལྟར་ཁས་ལེན་མི་རིགས་པའི་ཕྱིར་ཏེ། མདོ་སྡེ་བས་རྡུལ་
རབ་དབང་ཤེས་ཀྱི་དམིགས་རྐྱེན་དུ་མི་འདོད་པའི་ཕྱིར། གྲུབ་མཐའ་ཆེན་མོ་ལས། ཉན་ཐོས་སྡེ་བས་རྡུལ་ཕྲ་
རབ་ཡན་གར་བ་ཡང་དབང་ཤེས་ཀྱི་ཡུལ་མིན་ལ། ཞེས་དང་། མདོ་སྡེ་བ་ལྟར་དེའི་ཚོགས་པ་ན་ཡོད་པའི་རྡུལ་ཕྲ་
རབ་རེ་རེས་ཀྱང་དབང་ཤེས་ཀྱི་དམིགས་རྐྱེན་བྱེད་པ་དེ་དག་མི་སྣང་ཚུལ་ཡང་མི་འཐད་པའི་ཕྱིར། ཞེས་དང་།
རྣམ་འགྲེལ་ཊཱིཀ་ཆེན་ལས་ཀྱང་དེ་བཞིན་དུ་གསུངས་པའི་ཕྱིར་ཟེར། ཁ་ཅིག་གིས། སངས་རྒྱས་འཕགས་པའི་རྒྱུད་
ལ་ཡིད་མངོན་མེད་པར་ཐལ། ཡིག་ཆར་མཚན་ཉིད་ཀྱི་ཟུར་བཤད་ཚུལ་དང་། ཡིད་མངོན་ཡིན་ན་དབང་མངོན་
གྱི་རྗེས་སུ་བྱུང་བས་ཁྱབ་སྟེ། ཞེས་སོགས་གསུངས་པ་ལྟར་ཁས་ལེན་རིགས་པའི་ཕྱིར། འདོད་མི་ནུས་ཏེ། མངོན་
ཤེས་ཡོད་པའི་ཕྱིར་དང་། གཞན་ཡང་། ཡིག་ཆར་གསུངས་པ་ལྟར་ཁས་ལེན་མི་རིགས་པར་ཐལ། སྐབས་འདིར་
འགྲོས་གསུམ་པ་ཁས་ལེན་དགོས་པའི་ཕྱིར་ཏེ། བྱ་བ་བསྒྲུབས་ཅན་ལས་ལ་ནི། ། ཁྱད་པར་ཅུང་ཟད་མི་བྱེད་
ལ། ། ཞེས་སོགས་ཀྱིས་འགྲོས་གསུམ་གསལ་བར་བསྟན་པའི་ཕྱིར་ཏེ། ཊཱིཀ་ཆེན་ལས། དེའི་ཕྱིར་ཡིད་མངོན་ནི་
རང་དབང་དུ་གཞལ་བྱ་ཡོངས་སུ་གཅོད་བྱེད་མ་ཡིན་ནོ། ། ཞེས་སྨྲས་པ་དེ་འགོག་པ་ནི་དབང་མངོན་སྐད་ཅིག་
དང་པོས་ཡོངས་སུ་གཅོད་པའི་བྱ་བ་བསྒྲུབས་ཟིན་པ་ཅན་གྱི་ལས་སུ་བྱ་བར་གྱུར་བའི་གཞལ་བྱ་ལ་ནི། དེའི་དེ་མ་
ཐག་འབྲས་སུ་གྱུར་བའི་ཡིད་མངོན་གྱིས་རང་དབང་དུ་ཡོངས་སུ་གཅོད་པའི་ཁྱད་པར་ཅུང་ཟད་ཀྱང་མི་བྱེད་ན་
དབང་བོ་ལས་སྐྱེས་པ་ཅན་གྱི་ཤེས་པ་དབང་མངོན་སྐད་ཅིག་གཉིས་པའམ། གཞན་ཡིད་མངོན་དག་ནི་གཞལ་བྱ་
དེ་སྒྲུབ་པར་བྱེད་པར་ཇི་ལྟར་འདོད་དེ་གཞལ་བྱ་དེ་ལ་ཚད་མ་མ་ཡིན་པར་ཐལ་ལོ། ། འདི་ནི་དབང་མངོན་སྐད་
ཅིག་དང་པོའི་དེ་མ་ཐག་འབྲས་སུ་གྱུར་བའི་ཡིད་མངོན་གྱིས་དེ་མ་ཐག་རྐྱེན་དབང་མངོན་གྱི་བཟུང་དོན་འཛིན་ན་
དབང་མངོན་ཕྱི་མས་ཀྱང་འཛིན་དགོས་ཏེ། གཉིས་ཀའང་དབང་མངོན་སྔ་མ་དེ་མ་ཐག་རྐྱེན་བྱས་པ་ལས་སྐྱེ་ཞིང་
བཟུང་དོན་གཅིག་ལ་དུས་མཉམ་དུ་དམིགས་པའི་ཕྱིར། དེས་ན་དེ་གཉིས་ཚད་མ་ཡིན་མིན་སོགས་མཚུངས་སོ་སྙམ་
དུ་དགོངས་ནས། དབང་པོ་ཅན་ནམ་གཞན་དག་ནི། ཞེས་གསུངས་པ་ཡིན་གྱི། གཞན་དུ་ན་ཡིད་མངོན་གྱི་རང་
གི་དེ་མ་ཐག་རྐྱེན་དབང་མངོན་གྱིས་བཟུང་ཟིན་འཛིན་པར་ཁས་བླངས་པ་ལ། དབང་སྔོན་ཕྱི་མ་དབང་མངོན་སྔ་
མའི་གཞལ་ཟིན་ལ་ཚད་མ་མ་ཡིན་པར་ཐལ། དེ་ལ་ཁྱད་པར་ཅུང་ཟད་ཀྱང་མི་བྱེད་པའི་ཕྱིར་ཞེས་པའི་ཐལ་འགྱུར་
འཕངས་ཀྱང་ཁས་བླངས་མེད་པའི་ཐལ་འགྱུར་དུ་འགྲོའོ། ། དེས་ན་གཞུང་འདིས་ཡིད་མངོན་འགྲོས་གསུམ་པ་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 159 •
ཆེས་གསལ་བར་བསྟན་ནོ། ། ཞེས་གསུངས་པའི་ཕྱིར། ལུང་དེས་ཡིད་མངོན་ཚད་མར་ཡང་བཤད་ལ་འགྲོས་
གསུམ་ཡང་རང་ལུགས་སུ་གསུངས་པའི་ཕྱིར་ཟེར། ཡང་ཁ་ཅིག་བྱ་བ་བསྒྲུབས་ཅན་ལས་ལ་ནི། ། ཞེས་སོགས་ཀྱི་
དོན་བཤད་མ་ཐག་པ་རྣམས་མི་འཐད་པར་ཐལ། ལུང་དེས་ཡིད་མངོན་ཚད་མའང་མིན་ལ། དབང་མངོན་གྱི་
རྒྱུན་མཐའ་ཁོ་ནར་སྐྱེས་པར་ཡང་གསུངས་པའི་ཕྱིར་ཏེ། ཐར་ལམ་གསལ་བྱེད་ལས། དབང་བོ་གཟུགས་ཅན་ལས་
སྐྱེས་པ་ཅན་གྱི་གཟུགས་འཛིན་དབང་བོའི་མངོན་སུམ་མམ། གཞན་དག་སོ་སོ་སྐྱེ་བོའི་རྒྱུད་ཀྱི་གཟུགས་འཛིན་ཡིད་
ཀྱི་མངོན་སུམ་ནི་ཆོས་ཅན། གཞལ་བྱ་སྔར་མ་རྟོགས་གསར་དུ་སྒྲུབ་པར་བྱེད་པའི་ཚད་མར་ཇི་ལྟར་ཡང་འདོད་མི་
རིགས་པར་ཐལ། རང་འདྲེན་བྱེད་ཀྱི་ཚད་མ་སྔ་མས་སྒྲོ་འདོགས་གཅོད་པའི་བྱ་བ་བསྒྲུབས་ཟིན་པ་ཅན་གྱིས་ལས་
ལ་ནི། སྒྲོ་འདོགས་མི་འདྲ་བའི་ཁྱད་པར་ཅུང་ཟད་ཀྱང་གཅོད་པར་མི་བྱེད་པར་རྟོགས་ཟིན་དེ་ཉིད་ལ་འཇུག་པའི་
ཤེས་པ་ཡིན་པའི་ཕྱིར། རྟགས་ཁས་བླངས། དབང་བོ་ཅན་ནམ་ཞེས་པ་ནི། དབང་བོའི་མངོན་སུམ་སྐད་ཅིག་
གཉིས་པ་ཕྱིན་ཆད་བཅད་ཤེས་ཡིན་གྱི་ཚད་མ་མ་ཡིན་པ་བཞིན་དུ་ཡིད་ཀྱི་མངོན་སུམ་དེ་འདྲ་བར་ཐལ་ཞེས་
པའོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག མངོན་སུམ་འགྲོས་གསུམ་པ་འཐད་པར་ཐལ། འགྲོས་རྩི་
ན་བདུན་ཀྱང་བརྩིས་ཆོག་པའི་ཕྱིར་ཏེ། ཡིག་ཆར། ཡུལ་གྱི་སྒོ་ནས་འགྲོས་ལྔ་དང་། དབང་བོ་དང་། ཡིད་བྱེད་
ཀྱི་འགྲོས་གཉིས་དང་བདུན་ཡོད་པའི་ཕྱིར། རིགས་གཏེར་དར་ཊཱིཀ་ལས། ཡུལ་གྱི་འགྲོས་སྦྱར་ན་ལྔར་འགྱུར་ལ།
དབང་བོ་དང་ཡིད་ཀྱི་འགྲོས་བསྣན་ན་བདུན་དུ་འགྱུར་རོ། ། ཞེས་དང་། ཞེས་གསུངས་པའི་ཕྱིར་ཟེར། ལ་ལས་
དེ་མི་འཐད་པར་ཐལ། དབང་བོ་དང་ཡུལ་གྱི་འགྲོས་ཀྱང་རྩི་ཆོག་པར་འདོད་པ་འགྲོས་ཀྱི་རྣམ་དབྱེ་མི་ཤེས་པའི་
འདོད་ཚུལ་ཡིན་པའི་ཕྱིར་ཏེ། སྡེ་བདུན་རྒྱན་ལས། བདག་རྐྱེན་གྱི་སྒོ་ནས་བརྩིས་པའི་འགྲོས་དང་། ཡུལ་གྱི་སྒོ་
ནས་བརྩིས་པའི་འགྲོས་དང་། ཞེས་སོགས་ཀྱི་རྣམ་དབྱེ་མང་དུ་བྱེད་པ་ནི། འགྲོས་ཀྱི་རྣམ་དབྱེ་མ་རྟོགས་པས་སྨྲ་བ་
ལ་དགའ་བ་ཙམ་དུ་ཟད་དེ། འགྲོས་བརྩི་བ་ནི་དོན་རིག་མངོན་སུམ་གྱི་རྒྱུན་འགྲོ་བ་ན། མངོན་སུམ་རིགས་མི་འདྲ་
བ་ཇི་ཙམ་ཞིག་དུས་མཉམ་དུ་འགྲོ་རྩིབ་ཡིན་གྱི། ཡུལ་དང་བདག་རྐྱེན་རྫས་ཇི་ཙམ་འགྲོ་དཔྱོད་པ་མ་ཡིན་ནོ། །
ཞེས་གསུངས་པའི་ཕྱིར་ཟེར། ཡང་ལ་ལས། ཡིག་ཆར། སྔོར་སྣང་དབང་མངོན་གྱིས་དྲངས་པའི་སྔོན་འཛིན་
ཡིད་མངོན་ལྟ་བུ་དེའི་མཚན་གཞི། ཞེས་པ་ལྟར་ཁས་ལེན་མི་རིགས་པར་ཐལ། དེ་ཡིད་མངོན་དུ་སྒྲུབ་པའི་ཐ་སྙད་
འབའ་ཞིག་སྒྲུབ་ཀྱི་རྟགས་ཡང་དག་མེད། དེ་རྟོགས་ནས་ཡིད་མངོན་རྟོགས་དགོས་ཀྱི་གང་ཟག་ཀྱང་མེད་པའི་ཕྱིར་
ཟེར། ཡང་ཁ་ཅིག ། རྒྱན་མཁན་པོས་དབང་མངོན་ནི་ཡུལ་ལ་སྣང་བ་ཙམ་གྱིས་འཇུག་པ་ཡིན་ལ། ཡིད་མངོན་
ནི་ངེས་ཤེས་ཡིན་པས་ཡུལ་ངེས་པའི་རྣམ་པས་འཇུག་པར་འདོད་དེ། རིགས་རྒྱན་ལས། དེས་ན་རྒྱན་མཁན་པོའི་
ལུགས་ནི། གོམས་པའི་དབང་གིས་དོན་མངོན་དུ་བྱེད་པའི་རྣམ་པས་འཇུག་པའི་ཤེས་པ་ཅིག་ཡིད་ཀྱི་མངོན་སུམ་

： 160 ： བློ་རིག་གི་སྤྱི་དོན་མདོར་བསྡུས་དོགས་དཔྱོད། །
ས - - - --- - པས -
ཡིན་ནོ། དེ་དབང་བོའི་མངོན་སུམ་མ་ཡིན་ནམ་ཞེ་ན་མིན་ཏེ། དབང་མངོན་གྱི་ཡུལ་ལ་སྣང་བ་ཙམ་གྱིས་འཇུག་པ་
ཡིན་ལ། འདི་ནི་ཡུལ་ངེས་པའི་རྣམ་པས་འཇུག་པའི་ཕྱིར་རོ། འོ་ན་སློབ་དཔོན་གྱིས་མངོན་སུམ་ནི་གང་གིས་ཀྱང་
ངེས་པར་བྱེད་པ་མིན་ནོ། ། ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ། དེ་ནི་དབང་མངོན་ལ་དགོངས་
ཏེ་གསུངས་པའི་ཕྱིར། ཞེས་བཞེད་དོ། ། ཞེས་དང་། ཡིག་ཆར། རྒྱུན་མཁན་པོས། ཡིད་མངོན་ལ་རྟོག་པ་
འདོད་པ་དང་། དེ་ཐལ་འགྱུར་པའི་ལུགས་ལ་རུང་བར་གསུངས་པའང་དེ་དང་འདྲ་བའི་ཕྱིར་ཟེར། ལ་ལས་དེ་མི་
འཐད་པར་ཐལ། དེ་རྒྱན་འགྲེལ་བཤད་དང་བཅས་པའི་ཚིག་དོན་མ་མཐོང་བ་ཞིག་གི་བཤད་ཚུལ་ཡིན་པའི་ཕྱིར་
ཏེ། སྡེ་བདུན་རྒྱན་ལས། དང་པོ་གཞན་ལུགས་དགག་པ་ནི། སློབ་དཔོན་རྒྱན་མཁན་པོ་ན་རེ། ཡིད་ཀྱིམངོན་
སུམ་གྱི་མཚན་ཉིད་གོམས་པའི་དབང་གིས་དོན་མངོན་སུམ་དུ་བྱེད་པའི་ཤེས་པ་གང་ཡིད་ལ་བརྟེན་པ་ཞེས་བྱ་བ་
ཡིན་ལ། དེ་ཉིད་དང་དབང་ཤེས་ཀྱི་བྱེད་ལས་མི་འདྲ་བའི་ཁྱད་པར་ནི། དབང་ཤེས་ཡུལ་སྣང་བ་ཙམ་གྱིས་བྱ་བ་
བྱེད་པ་ཡིན་ལ། ཡིད་མངོན་ཡུལ་ངེས་པའི་བྱ་བ་བྱེད་པ་ཡིན་ནོ། ། ངེས་ཤེས་ཡིན་ན་རྟོག་པར་མི་འགྱུར་རམ་ཞེ་ན།
ངེས་ཤེས་ཡིན་ཀྱང་རྟོག་པར་མི་འགྱུར་ཏེ། རྟོག་པ་རྣམས་ནི་རང་ཡུལ་ལྐོག་ཏུ་གྱུར་པའི་ཚུལ་གྱིས་འཛིན་པ་ཡིན་ལ།
ཡིད་མངོན་ནི་རང་ཡུལ་མངོན་དུ་གྱུར་བའི་སྒོ་ནས་ངེས་པའི་ཕྱིར་རོ། དེ་ལྟ་ན་ཡང་མངོན་སུམ་གང་གིས་ཀྱང་ངེས་
པར་བྱེད་པ་མིན་ཏེ་ཞེས་སོགས་ཀྱི་གཞུང་དང་འགལ་ལོ་ཞེ་ན། མི་འགལ་ཏེ། དེར་ནི་དབང་ཤེས་ཉིད་ལ་མངོན་
སུམ་གྱི་སྒྲ་སྦྱར་བ་ཡིན་ཏེ། ཨ་ཀར་ཞེས་པའི་མངོན་སུམ་གྱི་སྒྲ་ནི་དབང་བོ་སོ་སོ་ལ་བརྟེན་པའི་དོན་ཅན་ཡིན་པའི་
ཕྱིར་རོ། ། ཞེས་སོགས་རྒྱུ་མཚན་དང་བཅས་ཏེ་སྨྲ་བར་བྱེད་དོ། ། འདི་དག་ནི་རྒྱན་འགྲེལ་བཤད་དང་བཅས་པའི་
དགོངས་དོན་ཚིག་ལ་མ་ལྟོས་པར་བྲིས་པ་ཡིན་ལ། ཞེས་གསུངས་པའི་ཕྱིར་ཟེར། འགའ་ཞིག་གིས། དབང་
མངོན་ཡིད་མངོན་གཉིས་སྐད་ཅིག་རེ་རེས་སྤེལ་མར་སྐྱེ་བར་འདོད་པ་དང་དབང་མངོན་སྐད་ཅིག་གཉིས་པ་ཕྱིན་
ཆད་ཡིད་མངོན་དུ་འདོད་པ་དང་། དབང་མངོན་སྐད་ཅིག་གཉིས་པ་དང་མཉམ་དུ་ཡིད་མངོན་སྐྱེ་བས་དེ་ཕྱིན་
ཆད་དབང་ཡིད་རང་རིག་མངོན་སུམ་སྟེ་འགྲོས་གསུམ་པར་འདོད་པ་དང་། དབང་མངོན་གྱི་རྒྱུན་མཐར་ཡིད་
མངོན་དུས་མཐའི་སྐད་ཅིག་མའི་ཡུན་ཚད་ཅན་སྐྱེ་བར་འདོད་པ་སྟེ། ཚད་མ་སྡེ་བདུན་རྗེས་འབྲང་གི་རྒྱ་བོད་ཀྱི་
མཁས་པའི་བཤད་ཚུལ་བཞི་ལས། རྗེ་རྒྱལ་ཚལ་ཀྱིས་བཤད་ཚུལ་བཞི་བ་འཐད་པར་བཞེད་ཅིང་དེང་སང་ཕལ་ཆེར་
དེའི་རྗེས་སུ་འབྲང་ངོ༌། ། རྗེ་མཁས་གྲུབ་ཀྱིས་བཤད་ཚུལ་གསུམ་པ་འཐད་པར་བཞེད་ཅིང་། མངོན་སུམ་ལེའུ་
ལས། བྱ་བ་བསྒྲུབས་ཅན་ལས་ལ་ནི། ། ཁྱད་པར་ཅུང་ཟད་མི་བྱེད་པ། ། དབང་པོ་ཅན་ནམ་གཞན་དག་ནི། །
སྒྲུབ་པར་བྱེད་པ་ཇི་ལྟར་འདོད། ། ཞེས་པས་འགྲོས་གསུམ་པ་གསལ་བར་བསྟན་ཞེས་རྣམ་འགྲེལ་ཊཱིཀ་ཆེན་ལས་
བཤད་དོ། ། འགྲོས་གསུམ་འདོད་མི་འདོད་ཀྱི་དབང་གིས་གཞུང་འདི་ཚིག་དོན་མི་འདྲ་བར་བཤད་ཚུལ་མངས་

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 161 •
-- - - ---- སམ ་
དོགས་ནས་མ་བྲིས་སོ། ། ལུང་གི་རྗེས་འབྲང་གི་སེམས་ཙམ་པས་དབང་མངོན་ཡིད་མངོན་གཅིག་ཆར་སྐྱེ་བར་
འདོད་པ་དང་། ཐལ་འགྱུར་བས་དབང་མངོན་གྱིས་དྲངས་པའི་ངེས་ཤེས་ཡིད་མངོན་དུ་འདོད་པ་སོགས་འདིར་
བསྟན་ཡིད་མངོན་འདོད་ཚུལ་མང་ངོ། ། ཞེས་བཤད་པའང་ཡོད་ལ། འདི་ལའང་དཔྱད་རྒྱུ་ཡོད་དེ། སྡེ་བདུན་
རྒྱན་ལས། སྐྱེ་ཚུལ་ནི། དང་པོར་དབང་མངོན་སྐད་ཅིག་མ་གཅིག་སྐྱེས་ལ། དེའི་རྗེས་སུ་དེ་ཉིད་ཀྱིས་དེ་མ་ཐག་
རྐྱེན་བྱས་ཤིང་། དེ་དང་དུས་མཉམ་པའི་དབང་བོ་གཟུགས་ཅན་པས་བདག་རྐྱེན་དང༌། དེའི་གཟུང་དོན་གྱིས་
སྐད་ཅིག་གཉིས་པས་དམིགས་རྐྱེན་བྱས་པ་ལས་དབང་མངོན་སྐད་ཅིག་གཉིས་པ་སྐྱེ་ཞིང་། དེ་དང་དུས་མཉམ་དུ་
ཡིད་མངོན་སྐད་ཅིག་དང་པོ་སྐྱེ་ལ། དེའི་དེ་མ་ཐག་རྐྱེན་དང་དམིགས་རྐྱེན་དབང་ཤེས་སྐད་ཅིག་གཉིས་པ་དང་
ཁྱད་པར་མེད་ཅིང་། བདག་རྐྱེན་ནི་དབང་མངོན་སྐད་ཅིག་དང་པོའི་དུས་ཀྱི་ཡིད་དབང་ལ་སྐྱེ་ཞིང༌། དབང་བོ་
གཟུགས་ཅན་ལས་མི་སྐྱེ་བ་ཁྱད་པར་རོ། ། དེ་ལྟ་ན། ཡིད་དབང་སྐད་ཅིག་གཉིས་པ་དང་དབང་མངོན་སྐད་ཅིག་
གཉིས་པ་དུས་མཉམ་པ་ནས། མཐར་གཉིས་ཀ་ཡང་དུས་མཉམ་དུ་འགག་པའི་པར་སྔར་བཞིན་ཤེས་པར་བྱའོ།
ནས་དེ་འང་རིགས་གཏེར་ལས། སྐྱེ་ཚུལ་འདི་ལ་མངོན་སུམ་འགྲོས་གསུམ་པ་ཞེས་པའི་ཐ་སྙད་མཛད་དེ། དེ་ཡང་
དབང་ཡིད་གཉིས་དུས་མཉམ་དུ་སྐྱེ་བ་ན་ཕྱིར་ལྟ་དོན་རིག་གི་འགྲོས་གཉིས་དང་། ནང་ལྟ་རང་རིག་གི་འགྲོས་
རྣམས་སུ་ཡོད་པས་སོ། ། ཞེས་དགོངས་པ་ཡིན་ནོ། སྐྱེ་ཚུལ་འདི་ལ་འགྲོས་དུ་ཡོད་བརྩིས་པ་ལ་དགོས་པ་ཆེན་པོ་
ཡོད་པར་མ་གོ་བས་འགྲོས་དུ་ཡོད་བརྩི་དགོས་པའི་ངེས་པ་མེད་ལ། ཅི་ནས་རྩི་ན་ཆོས་རྗེ་བཞེད་པ་ལྟར་འགྲོས་
གསུམ་དུ་བྱེད་པ་ཉིད་འཐད་པར་རྟོགས་སོ། ། ཞེས་གསུངས་པས། འདི་ལྟར་ན་གོང་གི་བཤད་ཚུལ་གསུམ་པ་
འགྲོས་གསུམ་པར་འདོད་པ་དང་མི་འདོད་པའི་ལུགས་གཉིས་དང་། རྒྱན་མཁན་པོའི་འདོད་ཚུལ་དང་བཅས་ཚད་
མ་སྡེ་བདུན་རྗེས་འབྲང་གི་ལུགས་དྲུག་ཡོད་སྙམ་པ་དང་། ཀུན་གཞི་མཐའ་དཔྱོད་དུ་ཀུན་གཞི་རྟོག་པར་འདོད་པ་
མི་འཐད་དེ། དེ་རྟོགས་མེད་ཀྱི་ཤེས་པ་ཡིན་པའི་ཕྱིར་ཏེ། མངོན་སུམ་ཡིན་པའི་ཕྱིར། ཞེས་གསུངས་པས། ས་
སྡེ་ལུགས་ལའང་ཀུན་གཞི་མངོན་སུམ་ཡིན་ན། ཡིད་ཀྱི་མངོན་སུམ་དུ་ཁས་ལེན་པས་དབང་མངོན་ལ་ཡིད་མངོན་
སྔོན་དུ་འགྲོ་དགོས་སམ་སྙམ་སྟེ་དཔྱད་རྒྱུ་ཡོད་དོ། ། ཁ་ཅིག་གིས། རྒྱན་མཁན་པོའི་ལུགས་ལ་དཔྱད་ཤེས་སུ་གྱུར་
བའི་མངོན་སུམ་ཚད་མ་ཡོད་པའི་ཕྱིར། ཐལ་འགྱུར་བའི་ལུགས་ལ་དེ་ཡོད་པ་གང་ཞིག རྒྱན་མཁན་པོས། རྣམ་
འགྲེལ་ཐལ་འགྱུར་བའི་ལུགས་སུ་བཀྲལ་བའི་ཕྱིར་ཏེ། ལེའུ་དང་པོའི་མཐའ་དཔྱོད་ལས། རྒྱུན་མཁན་པོ་ཤེས་
འབྱུང་བློ་གྲོས་ཀྱིས་ངོ་བོ་ཉིད་མེད་པ་ཐལ་འགྱུར་བ་དང་། ཞི་བ་འཚོ་ཡབ་སྲས་དང་ཛེ་ཏཱ་རི་ངོ་བོ་ཉིད་མེད་པའི་
དབུ་མ་རང་རྒྱུད་པ་དང་། ལྷ་ཤཱཀ་གཉིས་ཆོས་མཆོག་དང་གསུམ་ཀྱིས་སེམས་ཙམ་དུ་བཀྲལ་བའི་ཕྱིར། ཞེས་དང་།
བློ་རིག་མཐའ་དཔྱོད་ལས་ཀྱང་། སློབ་དཔོན་དེས་ཡིད་མངོན་ལ་རྟོག་པ་གཅིག་འདོད་པས། ནས། ཐལ་འགྱུར་

• 162 • བློ་རིག་གི་སྤྱི་དོན་མདོར་བསྡུས་དོགས་དཔྱོད།
པའི་ཕྱོགས་ཡིན་ན་རུང་བར་འགྱུར་རོ་ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། དེས་དེ་
སེམས་ཙམ་རྣམ་རྫུན་པའི་ལུགས་སུ་བཀྲལ་བའི་ཕྱིར། གྲུབ་མཐའ་ཆེན་མོ་ལས། རྣམ་འགྲེལ་ལྷ་ཤཱཀ་གཉིས་ཀས་
རྣམ་བདེན་དུ་བྱས། རྒྱན་མཁན་པོས་གཙོ་བོར་རྣམ་རྫུན་དྲི་མེད་དང་། ཞེས་དང་། སྡེ་བདུན་རྒྱན་ལས་ཀྱང་དེ་
པE་
ལྟར་གསུངས་ལ། གྲུབ་ལྷུན་མཛེས་རྒྱན་ལས་ཀྱང་། ཤེས་རབ་འབྱུང་གནས་སྦས་པས་རྣམ་རྫུན་པར་འགྲེལ།
ཞེས་གསུངས་པའི་ཕྱིར་ཟེར། ཡང་ལ་ལས། དེ་གཉིས་ཀ་མི་འཐད་པར་ཐལ། རྒྱན་མཁན་པོའི་འདོད་ཚུལ་གྲུབ་
མཐའ་བཞི་བོ་གང་དང་ཡང་མི་མཐུན་པའི་ཕྱིར། རྟོག་པ་ལ་མངོན་སུམ་ཡོད་པ་ཡིག་ཆ་ལྟར་ལ་མཐར་ཐུག་ཐེག་པ་
གསུམ་དུ་གྲུབ་པར་འདོད་ཅིང་། རང་གི་རྒྱུའི་སྔ་རོལ་དུ་གྲུབ་པའི་འབྲས་བུ་ཡོད་པར་འདོད་པའི་ཕྱིར། དང་པོ་
དེར་ཐལ། ཐར་ལམ་གསལ་བྱེད་ལས། སློབ་དཔོན་རྒྱན་མཁན་པོས། ངེད་ཀྱི་གྲུབ་མཐའ་ལས་ནི། དགྲ་བཅོམ་
ཐ་མའི་སེམས་འབའ་ཞིག་མཚམས་སྦྱོར་བ་དང་འགལ་བར་སྟོན་གྱི། འཆི་སེམས་ཐམས་ཅད་ལམ་ཡིན་ནོ། ། ཞེས་
བཤད་དོ། ། ཉི་མ་སྦས་པས་མར་མེ་ཤི་བ་བཞིན་དུ་བེམ་རིག་རྒྱུན་ཆད་པར་བཤད་པ་ཕྱི་དོན་ཁས་ལེན་པའི་དབང་
དུ་བྱས་པ་ཡིན་ལ། དེ་ཁས་མི་ལེན་ན་ཉོན་མོངས་དག་པའི་སེམས་འབའ་ཞིག་གིས་རིགས་འདྲ་མཚམས་སྦྱོར་
རོ། ། ཞེས་ཟེར་རོ། ། དེ་ཐམས་ཅད་ཀྱང་མཐར་ཐུག་ཐེག་པ་གསུམ་དུ་བཞེད་པའི་ལུགས་ཡིན་གྱི། གཞུང་འདི་
དག་གིས་མཐར་ཐུག་ཐེག་པ་གཅིག་ཏུ་ངེས་པར་བསྟན་པར་འདོད་ན། གྲུབ་མཐའི་རྣམ་བཞག་མ་ཆགས་པའི་
གཏམ་མོ། ། ཞེས་དང་། ཊཱིཀ་ཆེན་ལས་ཀྱང༌། དེའི་ཕྱིར་སློབ་དཔོན་རྒྱན་མཁན་པོས། ནས། དེས་ན་མཐར་
ཐུག་ཐེག་པ་གསུམ་དུ་བཞེད་པར་གསལ་ལོ། ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། ཊཱིཀ་ཆེན་
ལས། དེས་ན་སློབ་དཔོན་རྒྱན་མཁན་པོས། རྒྱུ་ལས་འབྲས་བུ་འབྱུང་རུང་དཔོག་གི འབྱུང་ངེས་དཔོག་མི་ནུས་
ལ། དེའི་ཕྱིར་འཆི་སེམས་ཐ་མ་ཚེ་ཕྱི་མའི་རིག་པའི་འབྲས་བུ་ཡིན་གྱི་རྒྱུ་མ་ཡིན་པས། རྟགས་འདི་ནི་འབྲས་རྟགས་
ཡང་དག་ཡིན་ཞིང་། རྒྱུ་ལས་འབྲས་བུ་སྔ་བ་ཡོད་པ་ཡིན་ཏེ། དཔེར་ན། འཆི་ལྟས་འཆི་བས་བྱས་ཤིང་གྲོག་ཚང་
འཕོ་བ་ཆར་འབབ་འགྱུར་གྱིས་བྱས་པ་བཞིན་ནོ། ། ཞེས་འཆད་པ་ཡང་གཞུང་ལུགས་ཆེན་པོ་ལས་ཕྱི་རོལ་ཏུ་གྱུར་
པ་ཡིན་ཏེ། དགག་སྒྲུབ་རྒྱས་པར་མ་བྲིས་སོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག རྒྱན་གྱི་ལུགས་ལ་
སྤེལ་མར་སྐྱེ་བ་མི་འཐད་པར་ཐལ། དེ་ལྟར་དུ་བློ་རིག་གི་ཡིག་ཆར། སྡེ་བདུན་རྒྱན་དང་། རིགས་གཏེར་དར་
ཊཱིཀ་དྲངས་ནས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། སྤེལ་མར་སྐྱེ་ཚུལ་རྒྱན་རང་ཉིད་ལས་
གསལ་བར་གསུངས་པའི་ཕྱིར་ཏེ། དེ་ཉིད་ལས། དབང་བོ་ཡིད་ཀྱི་ཤེས་པ་ལས། ། ཡིད་ཀྱི་ཤེས་པའང་དེ་ལས་
ཡིན། ། དེ་ལས་ཀྱང་ཡང་དེར་འགྱུར་ཕྱིར། ། སྲིད་པ་ཐོག་མཐའ་མེད་པར་གནས། ། ཞེས་གསུངས་པའི་ཕྱིར་
ཟེར། ཡང་ལ་ལས། ཡིག་ཆར། རྒྱུན་ལྡན་གྱི་ཤེས་པ་དང་། ཚད་མ་ལ་རང་རིག་མངོན་སུམ་གྱིས་གྲུབ་པས་ཁྱབ་

• 163 •
བློ་རིག་གི་སྤྱི་དོན་མདོར་བསྡུས་དོགས་དཔྱོད།
ཀྱང་། ཞེས་གསུངས་པ་ལྟར་ཁས་ལེན་མི་རིགས་པར་ཐལ། རྒྱང་འཕེན་སོགས་ཀྱི་རྗེས་དཔག་ཚད་མ་དང་། ཚུར་
མཐོང་གི་རྒྱུད་ཀྱི་བདག་མེད་ཀྱི་ཁྱད་པར་དུ་བྱས་པའི་ཤེས་པས་མ་ངེས་པའི་ཕྱིར་ཟེར། ཡང་ལ་ལས་ཡིག་ཆ་དང་
ཁྱོད་ཀྱི་བཤད་ཚུལ་གཉིས་ཀ་མི་འཐད་པར་ཐལ། ཤེས་པ་ཡིན་ན། ཁྱོད་རང་རིག་མངོན་སུམ་གྱིས་གྲུབ་པས་ཁྱབ་
པའི་ཕྱིར་ཏེ། དེ་ཡིན་ན་རང་སྟེང་གི་རང་རིག་གི་ཚད་འབྲས་ཀྱི་རྣམ་བཞག་ཡོད་པས་ཁྱབ་པའི་ཕྱིར་ཏེ། ཊཱིཀ་ཆེན་
ལས། ཤེས་པ་རང་གི་བདག་ཉིད་གཞལ་བྱ། དེ་འཇལ་བྱེད་འཛིན་རྣམ་ཚད་མ། རང་རིག་འབྲས་བུ་གནས་པའི་
རྣམ་བཞག་འདི་ནི་ཤེས་པ་ཀུན་ལ་སྦྱར་བར་བྱའི་རང་རིག་གི་ཚད་འབྲས་བཞག་ཏུ་མེད་པའི་ཤེས་པ་མི་སྲིད་དོ། །
ཞེས་གསུངས་པའི་ཕྱིར་ཟེར། ལ་ལས། ཡིག་ཆར། གསུམ་པ་སྒྲུབ་བྱེད་ནི། སྔོན་འཛིན་མིག་ཤེས་ཆོས་ཅན།
རང་མྱོང་ཅན་གྱི་ཤེས་པ་ཡིན་ཏེ། རང་དྲན་པའི་དྲན་ཤེས་ཡོད་པའི་ཤེས་པ་ཡིན་པའི་ཕྱིར། ཞེས་པ་ལྟར་ཁས་ལེན་
མི་རིགས་པར་ཐལ། སྦྱོར་བ་དེའི་མཐུན་དཔེ་ཡང་དག་མེད་པས། སྦྱོར་བ་བཀོད་ཚེ་མྱོང་བ་ཡོད་དེ། དྲན་པ་
ཡོད་པའི་ཕྱིར་ཞེས་འགོད་དགོས་པའི་ཕྱིར་ཏེ། འཇུག་པའི་ཊིཀ་ཆེན་ལས། འདིས་ནི་སྔར་གྱི་སྔོ་འཛིན་དེ་ལ་མྱོང་
བ་ཡོད་པར་ཕྱིས་དེ་དྲན་པའི་རྟགས་ལས་སྒྲུབ་པ་ཡིན་ཏེ། སྔར་གྱི་སྔོ་འཛིན་ལ་རང་མྱོང་བའི་རང་རིག་ཡོད་དེ་ཞེས་
སྒྲུབ་ན་ནི། གཞན་ལས་གྲུབ་པའི་དཔེ་མི་རྙེད་པས་དེ་ལྟར་མི་སྒྲུབ་པོ། ། སྔོ་འཛིན་ལ་མྱོང་བ་ཡོད་པར་གྲུབ་ན་ནི།
དེའི་མྱོང་བ་ལ་རང་གིས་དང་གཞན་གྱིས་མྱོང་བ་གཉིས་སུ་ཁ་ཚོན་བཅད་ནས་དང་པོ་ཁྱོད་ལ་མི་རུང་ལ། གཉིས་པ་
རང་ལུགས་ཀྱིས་བཀག་པ་ན་མྱོང་བའི་ཁྱབ་བྱེད་ཁེགས་པ་ན། མྱོང་ཙམ་ཡང་མི་འཐད་པར་འགྱུར་རོ་ཞེས་འགོག་
པ་ཡིན་ཏེ། རང་རིག་སྒྲུབ་པའི་རིགས་པ་དྲག་ཤོས་ཡིན་ནོ་ཞེས་གསུངས་པའི་ཕྱིར་ཟེར། ཁ་ཅིག་གིས། རང་རིག་
ལྡན་མིན་འདུ་བྱེད་མིན་ཏེ། དེ་མངོན་སུམ་ཡིན་པའི་ཕྱིར། ཁྱབ་སྟེ། ཡིག་ཆར་དེ་ལྟར་གསུངས་པའི་ཕྱིར་དང་།
ཡང་དེ་ཕུང་བོ་ལྔ་བོ་གང་རུང་མ་ཡིན་པའི་ཕྱིར་ཏེ། མཁན་ཆེན་དགེ་འདུན་རྒྱ་མཚོ་མཛད་པའི་བསྡུས་གྲྭ་ལུང་
རིགས་ཉི་མ་ལས། ཕུང་བོ་ཡིན་ན། ཕུང་བོ་ལྔ་བོ་གང་རུང་ཡིན་པས་ཁྱབ་ཟེར་ན། རང་རིག་མངོན་སུམ་ཆོས་
ཅན། དེར་ཐལ། དེའི་ཕྱིར། ཞེས་སོགས་དང་། གཞན་ཡང་། གཟུགས་ཚོར་གཉིས་ཆོས་ཅན། དེར་ཐལ།
དེའི་ཕྱིར། ཞེས་སོགས་གསུངས་ལ། ཡིག་ཆའི་དགོངས་པའང་དེ་ལྟར་ཡིན་པའི་ཕྱིར་ཟེར། ལ་ལས། དེ་མི་
འཐད་པར་ཐལ། ཕུང་བོ་ལ་ཕུང་བོ་ལྔ་བོ་གང་རུང་གིས་མ་ཁྱབ་ཀྱང་། རྗེས་སྤྱི་སོགས་ཆོད་ན་ཁྱབ་པའི་ཕྱིར་ཏེ།
ཚད་མ་མངོན་རྗེས་གང་རུང་མིན་པ་ལྟར། ཕུང་བོ་ཕུང་བོ་ལྔ་བོ་གང་རུང་མ་ཡིན་པའི་ཕྱིར་ཏེ། རྒྱལ་ཚབ་རྗེའི་
མངོན་ལེའི་བརྗེད་བྱང་ལས། མངོན་རྗེས་གང་ཡང་མ་ཡིན་པའི་ཚད་མ་ཡོད་ན་གྲངས་ངེས་འཇིག་པར་འདོད་པ་
ནི་གྲངས་ངེས་སྒྲུབ་པའི་ཚུལ་ལ་བློ་ཁ་ལེགས་པར་མ་ཕྱོགས་པའི་ལྟག་ཆོད་འབའ་ཞིག་ཡིན་ཏེ། ཁྱོད་ལྟར་ན་དབྱེ་
གཞི་ཁས་བླངས་ན་གྲངས་ངེས་བསྒྲུབ་ཏུ་མི་རུང་ཞིང་། དེ་སྒྲུབ་ན་དབྱེ་གཞི་ཁས་བླངས་དུ་མི་རུང་བར་འདོད་པའི་

• 164 •
 བློ་རིག་གི་སྤྱི་དོན་མདོར་བསྡུས་དོགས་དཔྱོད།
ཕྱིར་དང་། མངོན་སུམ་བཞིར་གྲངས་ངེས་པ་དང་། ཕུང་བོ་ལྔར་གྲངས་ངེས་པ་སོགས་ལའང་ཉེས་པ་དེ་ཉིད་
འཇུག་པས་ཁྱོད་ལྟར་ན་གྲངས་ངེས་ཅུང་ཟད་ཀྱང་བྱར་མེད་ལ། གལ་ཏེ་བྱེད་ན་ཁྱོད་རང་ཉེས་པ་དེ་ཉིད་ཐོག་ཏུ་
འབབ་པའི་ཕྱིར་རོ། ། ཞེས་དང་། མཁས་གྲུབ་རྗེའི་མངོན་ལེའི་ཊཱིཀ་ཀར་ཡང་དེ་ཇི་ལྟ་བ་བཞིན་བྱུང་བའི་ཕྱིར་
ཟེར། གཞན་དག་གིས། འདུས་བྱས་ལ། ཕུང་བོ་ལྔ་བོ་གང་རུང་གིས་ཁྱབ་པའི་ཕྱིར་དང་། རང་རིག་དེ་ཤེས་
པའང་ཡིན་ལ། གཟུགས་ཚོར་འདུ་ཤེས་རྣམ་ཤེས་བཞི་བོ་གང་རུང་མིན་པས་འདུ་བྱེད་ཡིན་ཡང་ལྡན་མིན་མ་ཡིན་
པའི་ཕྱིར་ཏེ། གཟུགས་ཚོར་འདུ་ཤེས་རྣམ་ཤེས་བཞི་བོ་གང་རུང་མ་ཡིན་པར་གྱུར་བའི་འདུས་བྱས་དེ་འདུ་བྱེད་ཀྱི་
མཚན་ཉིད་དང་། ཤེས་པར་གྱུར་བའི་འདུ་བྱེད་དང་མཚུངས་ལྡན་འདུ་བྱེད་དོན་གཅིག ཤེས་པ་མ་ཡིན་པར་
གྱུར་པའི་འདུ་བྱེད་དང་མཚུངས་ལྡན་མ་ཡིན་པའི་འདུ་བྱེད་དོན་གཅིག་ཡིན་པའི་ཕྱིར། མཛོད་མཐའ་དཔྱོད་ལས།
གཟུགས་ཚོར་འདུ་ཤེས་རྣམ་ཤེས་ཀྱི་ཕུང་བོ་བཞི་བོ་གང་རུང་མ་ཡིན་པའི་འདུས་བྱས་དེ་འདུ་བྱེད་ཀྱི་མཚན་ཉིད།
དེ་དུ་མ་སྤུངས་པའི་འདུས་བྱས་དེ་འདུ་བྱེད་ཀྱི་ཕུང་བོའི་མཚན་ཉིད། ནས། དབྱེ་ན་གཉིས་ཡོད་ཏེ། མཚུངས་
ལྡན་འདུ་བྱེད་དང་མཚུངས་ལྡན་མ་ཡིན་པའི་འདུ་བྱེད་གཉིས་ཡོད་པའི་ཕྱིར། དང་པོ་དང་ཤེས་པར་གྱུར་པའི་
འདུ་བྱེད་དོན་གཅིག གཉིས་པ་དང་ཤེས་པ་མ་ཡིན་པའི་འདུ་བྱེད་དོན་གཅིག ཞེས་གསུངས་པའི་ཕྱིར་ཟེར།
འགའ་ཞིག་གིས། རང་རིག་ལྡན་མིན་འདུ་བྱེད་ཡིན་པའི་ཕྱིར། འདུ་བྱེད་གང་ཞིག རང་དང་མཚུངས་ལྡན་གྱི་
སེམས་དང་སེམས་བྱུང་གང་རུང་མེད་པའི་ཕྱིར། ཁྱབ་སྟེ། ལྡན་མིན་འདུ་བྱེད་ཀྱི་དོན་དེ་ཡིན་པའི་ཕྱིར་ཏེ།
མཆིམས་མཛོད་ལས། ཅིའི་ཕྱིར་མི་ལྡན་པའི་འདུ་བྱེད་ཅེས་བྱ་ཞེ་ན། གཟུགས་ཀྱང་མ་ཡིན་ལ་སེམས་དང་སེམས་
བྱུང་དང་མཚུངས་པར་ལྡན་པའང་མ་ཡིན་པའི་འདུས་བྱས་ཡིན་པའི་ཕྱིར་རོ། ། ཞེས་གསུངས་པའི་ཕྱིར། ཁྱབ་སྟེ།
མཚུངས་ལྡན་ཡིན་མིན་གྱི་དོན་ཡོད་པའི་ཕྱིར་ཟེར། རང་རིག་ལ་བཅད་ཤེས་ཡོད་མེད་སོགས་ནི། ཊཱིཀ་ཆེན་དང་
སྡེ་བདུན་རྒྱན་དུ་མངོན་སུམ་དང་མངོན་སུམ་ཚད་མ་གཉིས་ལ་ཁྱད་པར་མེད་པར་གསུངས་ལ་དོགས་དཔྱོད་གོང་དུ་
ཅུང་ཟད་བཤད་ཟིན་ཏོ། ། ཡང་ཁ་ཅིག ཡིག་ཆར་དེ་དེ་ལ་ཚད་མ་ཡིན་ཡང་དེའི་ཡང་སྐད་ཅིག་གཉིས་པ་བཅད་
ཤེས་བྱས་ཆོག་པའི་ཕྱིར་ཞེས་གསུངས་པ་ལྟར་ཁས་ལེན་མི་རིགས་པར་ཐལ། ཚད་མ་ཉམས་མྱོང་གི་རང་རིག་ཚད་
མ་ཡིན་ན། བཅད་ཤེས་ཉམས་མྱོང་གི་རང་རིག་བཅད་ཤེས་ཡིན་དགོས་པའི་ཕྱིར་ཟེར་བ་འཐད་པ་འདྲའོ། །
བརྩེ་བ་དང་བདག་མེད་རྟོགས་པའི་ཤེས་རབ་འབད་རྩོལ་བསྐྱར་མ་ལ་མི་ལྟོས་པའི་ཆོས་ཡིན་ན། ལམ་གོམས་ཚེ་ཚེ་
རེ་རེ་ལོ་རེ་རེ་དང་ཟླ་བ་རེ་རེ་ཞག་རེ་རེར་དེ་དག་ལ་འབད་དགོས་མི་དགོས་སོགས་དང་། འདོད་ཆགས་དེའི་རྟགས་
ཆོས་གཉིས་ལྡན་གྱི་མཐུན་དཔེ་ཡིན་མིན་དཔྱད་རྒྱུ་ཡོད་ལ་རྣལ་འབྱོར་མངོན་སུམ་གྱི་དོགས་དཔྱོདགོང་དུ་བཤད་
ཟིན་ཏོ། ། ཁ་ཅིག་གིས། དམིགས་བརྟགས་ལས། ནང་གི་ཤེས་བྱའི་དངོས་པོ་ནི། ཞེས་སོགས་རྩ་འགྲེལ་ལས།

བློ་རིག་གི་སྤྱི་དོན་མདོར་བསྡུས་དོགས་དཔྱོད། ： 165
སྔོན་པོ་སྔོ་འཛིན་དབང་ཤེས་ཀྱི་དམིགས་རྐྱེན་དུ་གསུངས་པ་བྱེ་སྨྲའི་ལུགས་ཡིན་གྱི་རང་ལུགས་ལ་མི་རིགས་པའི་ཕྱིར་
ཏེ། ཡིག་ཆར། འདི་ནི་ཆོས་མངོན་པའི་སློབ་དཔོན་དག་གིས་རྒྱུ་དྲུག་འདོད་པ་དང་བསྟུན་ཙམ་ཡིན་གྱི་རང་
ལུགས་མ་ཡིན་ཏེ། ཞེས་སོགས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། གྲུབ་མཐའ་བཞི་ཀས་རྒྱུ་
དྲུག་འདོད་པ་གང་ཞིག སྡེ་བདུན་རྒྱན་ཚིག་ཟིན་ལྟར་ཁས་ལེན་མི་རིགས་པའི་ཕྱིར། དང་པོ་དེར་ཐལ། མཛོད་
མཐའ་དཔྱོད་ལས། ཁ་ཅིག་རྒྱུ་དྲུག་བྱེ་སྨྲ་ཁོ་ནས་འདོད་ཀྱི་མདོ་སྟེ་བ་ཡན་ཆད་མི་འདོད་ཟེར་བ་མི་འཐད་པར་ཐལ།
ཀུན་བཏུས་དང་རྣམ་འགྲེལ་སོགས་ལས་ཀྱང་རྒྱུ་དྲུག་གི་རྣམ་བཞག་བྱུང་ལ་ལྷན་ཅིག་འབྱུང་རྒྱུ་འདོད་ཀྱང་ཕན་ཚུན་
རྒྱུ་འབྲས་སུ་མི་འདོད་པ་སོགས་ཡིན་པའི་ཕྱིར། རྩ་ཤེས་སོགས་དུ་མ་ལས་ཤེས་སོ། ། ཞེས་སོགས་གསུངས་པའི་
ཕྱིར། གཉིས་པ་དེར་ཐལ། སློབ་དཔོན་དབྱིག་གཉེན་སེམས་ཙམ་པ་ཡིན་པའི་ཕྱིར། དེ་ལྟར་དུ་ཚད་ལྡན་གྱི་
གཞུང་ཀུན་མཐུན་པའི་ཕྱིར་ཟེར། ལ་ལས་དེ་མི་འཐད་པར་ཐལ། གཟུགས་དང་གཟུགས་འཛིན་ཚད་མ་དུས་
མཉམ་དུ་གྲུབ་པར་ཁས་ལེན་པའི་ཉན་ཐོས་སྡེ་པ་མེད་པའི་ཕྱིར་དང་། ནང་གི་ཤེས་བྱའི་དངོས་པོ་ནི། ཞེས་སོགས་
ཀྱང་སེམས་ཙམ་རང་ལུགས་ཀྱི་སྣང་བའི་དམིགས་རྐྱེན་བཤད་པའི་སྐབས་ཡིན་པའི་ཕྱིར། རྣམ་ངེས་ཊིཀ་ཆེན་ལས།
གཉིས་པ་ནི། དམིགས་བརྟག་ཏུ་གཅིག་ཆའང་མི་འཁྲུལ་ཕྱིར་ན་རྐྱེན་ཞེས་དང་། ཡང་ན། ནུས་པ་འཇོག་ཕྱིར་
རིམ་གྱིས་ཡིན། ། ཞེས་སྣང་བའི་དམིགས་རྐྱེན་དང༌། ནུས་པ་འཇོག་པའི་དམིགས་རྐྱེན་གཉིས་བཤད་དེ། དང་
པོ་ནི། སྔོ་འཛིན་དབང་ཤེས་ལ་དངོས་སུ་སྣང་བའི་སྔོན་པོ་ཡིན་ཏེ། དེ་ལ་དམིགས་ནས་རྗེས་སུ་འགྲོ་ལྡོག་མི་འཁྲུལ་
བ་ལ་དམིགས་རྐྱེན་དུ་བཏགས་པ་ཡིན་གྱི། དེའི་དམིགས་པ་ཡིན་གྱི་རྐྱེན་མིན་ནོ། ། གཉིས་པ་ནི། སྔོ་འཛིན་
དབང་ཤེས་དེའི་དེ་མ་ཐག་རྐྱེན་གྱི་སྟེང་ན་ཡོད་པའི་སྔོན་པོའི་རྣམ་ལྡན་དུ་བསྐྱེད་པའི་ལག་རྗེས་འཇོག་བྱེད་ཡིན་ཏེ།
དེ་མ་ཐག་རྐྱེན་དང་ངོ་བོ་གཅིག་ལ་ལྡོག་པ་ཐ་དད་པ་ཡིན་ཏེ། མྱོང་ཆའི་ལག་རྗེས་འཇོག་པ་དང་ཡུལ་གྱི་རྣམ་པའི་
ཆའི་ལག་རྗེས་འཇོག་པའི་ཁྱད་པར་རོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག བྱེ་སྨྲའི་ལུགས་ལ། རྐྱེན་
བཞི་བོ་གང་རུང་ཡིན་ན་འདུས་བྱས་ཡིན་པས་ཁྱབ་སྟེ། མཛོད་མཐའ་དཔྱོད་ལས། རང་འབྲས་ལ་ཕན་འདོགས་
པའི་རྐྱེན་གྱི་རྣམ་པར་གནས་པའི་ཆོས་དེ། རྐྱེན་གྱི་མཚན་ཉིད། ཞེས་གསུངས་པའི་ཕྱིར་ཟེར། ལ་ལས། རྟག་པ་
ཆོས་ཅན། རང་འབྲས་ཡོད་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར།
ཁྱབ་སྟེ། རྩ་བར། འདུས་མ་བྱས་ལ་དེ་དག་མེད། ། ཞེས་དང་། ཆོས་ཐམས་ཅད་དམིགས་རྐྱེན་དང་བདག་རྐྱེན་
གཉིས་ཀ་ཡིན་པར་མཛོད་མཐའ་དཔྱོད་ལས་གསུངས་པའི་ཕྱིར་ཏེ། ཡང་ཁ་ཅིག ཡིག་ཆར་སེམས་ཙམ་པའི་
ལུགས་ལ། སྔོན་འཛིན་དབང་མངོན་གྱི་སྔ་ལོགས་དེ་མ་ཐག་ཏུ་བྱུང་བའི་སྔོན་པོ། སྔོན་འཛིན་དབང་མངོན་གྱི་
དམིགས་རྐྱེན་དུ་གསུངས་པ་ལྟར་ཁས་ལེན་མི་རིགས་པའི་ཕྱིར་ཏེ། འདི་འདྲའི་སྔོན་པོ་མེད་པའི་ཕྱིར་ཏེ། སྔོན་པོ་

· 166 . བློ་རིག་གི་སྤྱི་དོན་མདོར་བསྡུས་དོགས་དཔྱོད།
དང་སྔོ་འཛིན་ཤེས་པ་གཉིས་ལྷན་ཅིག་དམིགས་ངེས་ཡིན་པའི་ཕྱིར་ཏེ། རྣམ་ངེས་ལས། ལྷན་ཅིག་དམིགས་པ་
ངེས་པའི་ཕྱིར། ། སྔོ་དབདེ་བློ་གཞན་མ་ཡིན། ། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ།
སྐབས་ལྔ་པའི་མཐའ་དཔྱོད་ལས། སྔོན་པོ་དང་སྔོ་འཛིན་ཤེས་པ་གཉིས་ལྷན་ཅིག་དམིགས་ངེས་ཡིན་ཟེར་ན། སྔོ་
འཛིན་ཤེས་པ་ཡོད་ན། སྔོན་པོ་ཡོད་པས་ཁྱབ་པར་ཐལ། འདོད་པའི་ཕྱིར། འདོད་ན། སྔོན་པོ་མེད་པའི་ས་
ཕྱོགས་ཆོས་ཅན། དེར་ཐལ། དེའི་ཕྱིར། དེར་ཐལ། གངས་རི་སྔོན་པོར་སྣང་བའི་དབང་ཤེས་ཡོད་པའི་ཕྱིར།
ཞེས་གསུངས་པ་ལྟར་ཁས་བླངས་དགོས་པའི་ཕྱིར་ཟེར། ཡང་ཁ་ཅིག དབང་ཤེས་ཀྱི་ཐུན་མོང་མ་ཡིན་པའི་བདག་
རྐྱེན་གཟུགས་ཕུང་དུ་སེམས་ཙམ་པའི་སྐབས་འདིར་ཁས་ལེན་པའི་ཕྱིར་ཏེ། རྣམ་ངེས་ཊིཀ་ཆེན་ལས། བདག་རྐྱེན་
ནི་མིག་དབང་གཟུགས་ཅན་པ་སྟེ། གཟུགས་ཀྱི་ཕུང་བོ་ཁས་བླངས་ན་ཕྱི་རོལ་གྱི་དོན་ཁས་ལེན་དགོས་སོ། ། ཞེས་
སྨྲ་བ་ནི་སེམས་ཙམ་པའི་ལུགས་ལ་མི་མཁས་པའི་མུ་ཅོར་སྨྲ་བ་ཡིན་ནོ། ། ཞེས་དང༌། ཡིག་ཆར་ཡང་དེ་དབང་བོ་
གཟུགས་ཅན་དུ་འདོད་པར་གསུངས་པའི་ཕྱིར་ཟེར། ལ་ལས། དེ་མི་འཐད་དེ། སེམས་ཙམ་པས་དེ་གཟུགས་
ཅན་དང་། གཟུགས་ཕུང་གང་དུའང་མི་འདོད་པའི་ཕྱིར། དེས་དེ་བག་ཆགས་ཞིག་ལ་འདོད་པའི་ཕྱིར་ཏེ།
དམིགས་བརྟགས་ལས། ནུས་པ་འཇོག་ཕྱིར་རིམ་གྱིས་ཡིན། ། ཞེས་དང་། འཇུག་པར། རང་གི་རྣམ་ཤེས་རྟེན་
གྱི་ནུས་དེ་ལ། ། དབང་པོ་གཟུགས་ཅན་མིག་ཅེས་བྱ་བར་རྟོག ཞེས་གསུངས་པའི་ཕྱིར། ཁྱབ་སྟེ། བག་ཆགས་
ལ། ལྡན་མིན་འདུ་བྱེད་ཀྱིས་ཁྱབ་པའི་ཕྱིར། མ་གྲུབ་ན། དེར་གྱུར་པའི་གཟུགས་ཡོད་པར་ཐལ་ལོ། ། འདོད་
པའི་ཕྱིར། འདོད་ན་སླ། ཡང་ཁ་ཅིག མིག་ཤེས་ཀྱི་དམིགས་རྐྱེན་ལ་གཟུགས་ཡོད་པར་ཐལ། བློ་རིག་མཐའ་
དཔྱོད་ལས། དེས་ན་སྔོ་འཛིན་དབང་མངོན་དེའི་དམིགས་རྐྱེན་ལ་དེའི་དམིགས་པས་ཀྱང་མ་ཁྱབ་ཅིང་། དེའི་
དམིགས་པ་ལ་དེའི་དམིགས་རྐྱེན་གྱིས་མ་ཁྱབ་ལ། ཞེས་སོགས་གསུངས་པའི་ཕྱིར། ཁྱབ་སྟེ། གོང་དུ་ཡང་དེ་འདྲ་
ཡོད་པར་གསུངས་ལ། དྲངས་མ་ཐག་པའི་གཞུང་འདིས་ཀྱང་གསལ་བར་གསུངས་པའི་ཕྱིར་ཏེ། དེ་འདྲ་མེད་ན།
ཡིག་ཆར་དབང་མངོན་དེའི་དམིགས་རྐྱེན་ལ། དེའི་དམིགས་པ་མ་ཡིན་པས་ཁྱབ་ཅེས་གསུངས་དགོས་པ་ལས་དེ་
ལྟར་མ་གསུངས་པར་མ་ཁྱབ་ཅེས་གསུངས་པའི་རྒྱུ་མཚན་ཡོད་པའི་ཕྱིར་ཟེར་བ་ལའང་དཔྱད་དགོས་སོ། ། སྨྲས་པ།
ཟླ་བྲལ་བཤེས་གཉེན་དམ་པའི་ལེགས་བཤད་ཁམས། ། བདག་གི་རྣམ་དཔྱོད་རུམ་དུ་ཡོངས་སྨིན་པས། དྲི་མེད་
ལུང་རིགས་ལང་ཚོས་རབ་མཛེས་པའི། ། དོགས་དཔྱོད་གཞོན་ནུ་ལེགས་འཁྲུངས་ཨེ་མ་མཚར། ། ཚད་མ་སྡེ་
བདུན་མདོ་དང་དགོངས་འགྲེལ་བཅས། ། རྒྱ་བོད་མཁས་པའི་གཞུང་ལུགས་དུ་མ་དང་། ། ཁྱད་པར་བདག་ཉིད་
ཆེན་པོ་ཡབ་སྲས་སོགས། ། རང་རེའི་མཁས་གྲུབ་ཚད་ལྡན་དུ་མ་ཡི། ། རྣམ་དག་ལུང་རིགས་རིན་ཆེན་རྩ་བཞིན་
དོར། ། མགོ་མཇུག་བྲལ་བའི་ཐལ་ཕྲེང་ནོར་བུར་འཛིན། ། ལེགས་ཉེས་རྣམ་པར་འབྱེད་པའི་ནུས་མེད་དུས། །

བློ་རིག་གི་སྤྱི་དོན་མདོར་བསྡུས་དོགས་དཔྱོད། • 167 •
བདག་འདྲའི་ངག་ཀྱལ་ལྟ་བུ་འདིས་ཅི་བྱེད། ། ཡན་ལག་བརྒྱད་ལྡན་ཆབ་ཀྱི་འགྲམ་ནའང་། ། གླང་རྗེས་ཆུ་ཡིས་
འགའ་ཞིག་གདུང་སེལ་སྲིད། ། རྣམ་དཔྱོད་དཔལ་དང་ལྡན་པའི་གཟུར་གནས་འགའ། ། སྲིད་ན་འདི་ནི་རིན་
ཐང་མེད་པའི་ནོར། ། འདིར་འབད་ལེགས་བྱས་དཔག་བསམ་ལྗོན་པའི་ཚོགས། ། འཆི་མེད་ལམ་ཡངས་ཀུན་
འགེང་འབྲས་བཟང་གིས། ། མར་གྱུར་ཉམ་ཐག་རྒྱུད་ལྔའི་འགྲོ་བ་ཀུན། ། ཟག་མེད་འདོད་དགུའི་དཔལ་ལ་སྤྱོད་
པར་ཤོག །
ཅེས་བྱ་བ་འདི་ནི ༧ བཙུན་གཟུགས་རམ་འབྱམས་མིང་འཛིན་དགེ་སློང་ཡེ་ཤེས་རྒྱ་མཚོའམ་མིང་གཞན་
ཚངས་སྲས་བཞད་པའི་རྡོ་རྗེས་ནག་འགྲོས་སུ་བཀོད་པའོ། ། འདིས་ཀྱང་རྒྱལ་བའི་བསྟན་པ་ཡུལ་དུས་གནས་སྐབས་
ཐམས་ཅད་དུ་དར་ཞིང་རྒྱས་པར་གྱུར་ཅིག ཨོཾ་སྭ་སྟི། རྨད་བྱུང་བཤད་སྒྲུབ་བསྟན་པའི་འབྱུང་གནས་མཆོག །
འགྱུར་མེད་བཀྲ་ཤིས་དཔལ་ལྡན་བསོད་ནམས་ཞིང་། ། བསྟན་འགྲོར་ཕན་བདེའི་བསིལ་ལྡན་ཆོས་སྡིངས་ནས། །
མཐུན་རྐྱེན་ལེགས་པར་སྦྱར་ཏེ་པར་དུ་བསྒྲུབས། ། འདི་ལ་རྒྱུ་རྐྱེན་སྦྱར་བའི་ཡོན་བདག་དང༌། ། ཞུ་དག་དོ་དམ་
མཛད་པའི་དགེ་བཤེས་རྣམས། ། དགེ་འདིས་ཐོས་བསམ་སྒོམ་པ་མཐར་ཕྱིན་ཏེ། ། སྐུ་གསུམ་གོ་འཕང་མྱུར་དུ་ཐོབ་
གྱུར་ཅིག།
ཨོཾ་སྭ་སྟི།
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །
སརྦ་མངྒ་ལཾ། །

• 168 • ཚད་འབྲས་ཀྱི་དོགས་དཔྱོད།
༄༅། ། ཚད་འབྲས་ཀྱི་དོགས་དཔྱོད་བློ་གསལ་མགུལ་རྒྱན་
ལུང་རིགས་རིན་ཆེན་བང་མཛོད་
ཅེས་བྱ་བ་བཞུགས་སོ། །
༄༅། ། ན་མོ་གུ་རུ་མཉྫགྷོ་ཥཱ་ཡ། ཕུལ་བྱུང་མཁྱེན་བརྩེའི་ཚ་ཟེར་རབ་འབར་བས། ། ས་གསུམ་འགྲོ་བའི་རྨོངས་
མུན་ཀུན་ནས་སེལ། ། བསྟན་འགྲོར་ཕན་བདེའི་པད་ཚལ་བཞད་མཛད་པའི། ། དཔལ་ལྡན་བླ་མའི་ཞབས་ལ་
མགོས་ཕྱག་འཚལ། ། བདེ་གཤེགས་རིང་ལུགས་དྲི་བྲལ་གངས་ཀྱི་རིར། ། ལུང་རིགས་རྣམ་པར་དག་པའི་རལ་
ཁུར་བརྗིད། ། ལོག་སྨྲའི་རི་དྭགས་ཚོགས་རྣམས་ཕམ་མཛད་པ། ། རིགས་པའི་སེངྒེ་རྣམ་གཉིས་བཅས་ལ་
འདུད། ། གང་ཞིག་རྟོགས་བྱེད་ཚད་མའི་རྣམ་གཞག་དང་། ། རྟོགས་པ་འབྲས་བུ་རྟོགས་བྱ་གཞལ་བྱ་རྣམས། །
ཇི་བཞིན་མ་རྟོགས་པར་ནི་གནས་སྐབས་དང༌། ། མཐར་ཐུག་འབྲས་བུར་འཇུག་པར་ག་ལ་ནུས། ། དེང་དུས་ཕལ་
ཆེར་འདི་སྣང་ཁོ་ནར་ཞེན། ། དོན་གཉེར་ཅན་འགའ་སྲིད་ནའང་བློ་ནུས་ཞན། ། ཤེས་རབ་ལྡན་ཡང་ཆོས་ལ་
བརྩོན་པ་སུ། ། དེ་བས་བདག་འདྲའི་སྤྱི་རྟོལ་ཅི་སྟེ་དགོས། ། འོན་ཀྱང་བདག་ཉིད་ཆེན་པོ་ཡབ་སྲས་ཀྱི། །
གཞུང་ལུགས་དྲི་མ་མེད་པ་གཞིར་བཟུང་ནས། ། བཤེས་གཉེན་དམ་པའི་གསུང་གིས་རབ་བརྒྱན་ཏེ། ། གནས་
འདིར་སྤྲོ་ལ་སྐལ་མཉམ་གུས་པས་ཉོན། ། འདིར་ཚད་འབྲས་གཞལ་གསུམ་གྱི་རྣམ་གཞག་ཅུང་ཟད་བཤད་པ་ལ།
སྤྱིའི་དོན་དང་། དོགས་དཔྱོད་གཉིས། དང་པོ་ནི། རྣམ་འགྲེལ་འདིར་ཚད་འབྲས་ཀྱི་རྣམ་གཞག་རྒྱས་པར་
བཤད་པ་ལ། བྱ་བྱེད་སྤྱིའི་རྣམ་གཞག་དང་། ཚད་འབྲས་བྱེ་བྲག་ཏུ་བཤད་པའོ། ། དང་པོ་སྟོན་པར། བྱ་་
སྒྲུབ་པར་བྱེད་ཅེས་ཏེ། ། ཞེས་སོགས་ཚིགས་བཅད་གཅིག་བྱུང་། གཉིས་པ་ལ་གཟུགས་གཞལ་བྱ། གཟུགས་ཀྱི་
རྣམ་པ་ཤར་ནས་དེ་ལ་གསར་དུ་མི་སླུ་བའི་ཤེས་པ་ཚད་མ། གཟུགས་རྟོགས་པའི་ཚད་མ་འབྲས་བུ། ཞེས་པ་ནི།

ཚད་འབྲས་ཀྱི་དོགས་དཔྱོད། • 169 •
མདོ་སེམས་གཉིས་ཀྱི་ཐུན་མོང་དུ་ཁས་ལེན་པའི་ཚད་འབྲས་དང་། ཕྱི་རོལ་དོན་དུ་གྲུབ་པའི་གཟུགས་གཞལ་བྱ།
ཕྱི་རོལ་དོན་དུ་གྲུབ་པའི་གཟུགས་ཀྱི་རྣམ་པ་ཤར་ནས་དེ་ལ་གསར་དུ་མི་སླུ་བའི་ཤེས་པ་ཚད་མ། ཕྱི་རོལ་དོན་དུ་
གྲུབ་པའི་གཟུགས་རྟོགས་པའི་ཚད་མ་འབྲས་བུ་ཞེས་པ་ནི་མདོ་སེམས་གཉིས་ཀྱི་ནང་ནས་མདོ་སྡེ་བའི་ཐུན་མོང་མིན་
པའི་ཚད་འབྲས་ཡིན་ཞིང་། དེ་གཉིས་པོ་ཡང་། རྣམ་འགྲེལ་ལས། དེ་ལ་ཉམས་མྱོང་ཙམ་དུ་ནི། ། ཞེས་པ་ནས།
སྒྲོ་འདོགས་པས་ནི་འཇུག་ཕྱིར་རོ། ། ཞེས་པའི་བར་གྱི་གཞུང་དེའི་དངོས་བསྟན་གྱི་ཚད་འབྲས་ཡིན་པས། འབྲས་
རྟོག་དང་པོའི་ཚད་འབྲས་ཞེས་བྱའོ། ། ཤེས་པའི་བདག་ཉིད་དུ་གྱུར་བའི་གཟུགས་གཞལ་བྱ། ཤེས་པའི་བདག་
ཉིད་དུ་གྱུར་བའི་གཟུགས་ཀྱི་རྣམ་པ་ཤར་ནས་དེ་ལ་གསར་དུ་མི་སླུ་བའི་ཤེས་པ་ཚད་མ། ཤེས་པའི་བདག་ཉིད་དུ་
གྱུར་བའི་གཟུགས་རྟོགས་པའི་ཚད་མ་འབྲས་བུ་ཞེས་པ་ནི་གཞན་རིག་གི་ཚད་འབྲས་དང་། ཤེས་པའི་བདག་ཉིད་
དུ་གྱུར་བའི་གཟུགས་རྟོགས་པའི་གཟུང་རྣམ་གཞལ་བྱ། དེ་ལ་གསར་དུ་མི་སླུ་བའི་འཛིན་རྣམ་ཚད་མ། དེ་རྟོགས་
པའི་རང་རིག་འབྲས་བུ་ཞེས་པ་ནི། རང་རིག་གི་ཚད་འབྲས་ཡིན་ལ། དེ་གཉིས་པོ་ཡང་། མདོ་སེམས་གཉིས་ཀྱི་
ནང་ནས་སེམས་ཙམ་ཐུན་མོང་མིན་པའི་ཚད་འབྲས་དང་། དེ་ཉིད་ལས། དོན་རིག་གང་ཡིན་སོ་སོར་རིག །
ཅེས་པ་ནས། དོན་རིག་པར་ནི་འགྱུར་བ་ཡིན། ། ཞེས་པའི་བར་གྱི་གཞུང་འདིའི་དངོས་བསྟན་གྱི་ཚད་འབྲས་
ཡིན་པས། འབྲས་རྟོག་གཉིས་པའི་ཚད་འབྲས་ཞེས་བྱའོ། ། མདོ་སྡེ་བས་ཕྱི་རོལ་དོན་དུ་འདོད་པའི་གཟུགས་
གཞལ་བྱ། དེའི་རྣམ་པ་ཤར་ནས་དེ་ལ་གསུར་དུ་མི་སླ་བའི་ཤེས་པ་ཚད་མ། ཤེས་པའི་བདག་ཉིད་དུ་གྱུར་བའི་
གཟུགས་རྟོགས་པའི་ཚད་མ་འབྲས་བུ་ཞེས་པ་ནི་སེམས་ཙམ་པའི་ལུགས་ཀྱི་ཚད་འབྲས་ཡིན་ལ། དེ་ཉིད་ལས། ཕྱི་
རོལ་དོན་ནི་ཡོད་ན་ཡང་། ། ཞེས་པ་ནས། རང་རིག་པ་ནི་རབ་ཏུ་བཤད། ། ཅེས་པའི་བར་གྱི་གཞུང་འདིའི་
དངོས་བསྟན་གྱི་ཚད་འབྲས་ཡིན་པས། འབྲས་རྟོག་གསུམ་པའི་ཚད་འབྲས་ཞེས་བྱ་ཞིང༌། ཡུལ་རྣམས་ལས་ནི་
བྱུང་བ་ཡི། ། ཞེས་པ་མན་ཆད་ཀྱིས། ཚད་འབྲས་ཀྱི་རྣམ་བཞག་དེ་དག་འཐད་པར་སྒྲུབ་པ་ཡིན་ནོ། ། གཉིས་པ་
དོགས་དཔྱོད་ལ། ཁ་ཅིག་ན་རེ། འདིར་ཚད་འབྲས་གཞལ་གསུམ། བྱ་བྱེད་ལས་གསུམ་དང་སྦྱོར་དགོས་པའི་
ཕྱིར་ཏེ། གཟུགས་རྟོགས་པའི་ཚད་མ། བྱ་བ་དང་འབྲས་བུ། གཟུགས་ལ་གསར་དུ་མི་སླུ་བའི་ཤེས་པ། བྱེད་པ་
དང་ཚད་མ། གཟུགས་ལས་དང་གཞལ་བྱར་འཇོག་དགོས་པའི་ཕྱིར། རྣམ་འགྲེལ་ལས། བྱ་བ་སྒྲུབ་པར་བྱེད་
ཅེས་ཏེ། ། ལས་ཀུན་གྱི་ནི་སྒྲུབ་བྱེད་དག ། ཐམས་ཅད་མ་ཡིན་གང་ལས་འབྲས། ། གང་ཡིན་དེ་ནི་དེ་སྒྲུབ་བྱེད།།
ཅེས་དང་། ཐར་ལམ་གསལ་བྱེད་ལས་ཀྱང་། ཤེས་བྱ་ཆོས་ཅན། བྱ་བ་འགའ་ཞིག་གི་སྒྲུབ་པར་བྱེད་པ་ཡིན་ཞེས་
པ་དེ་ཙམ་གྱིས་བསྐྱེད་བྱ་དང་རྣམ་པར་བཞག་བྱ་ལ་སོགས་པ་ལས་ཀུན་གྱི་སྐྱེད་བྱེད་ལ་སོགས་པའི་སྒྲུབ་བྱེད་དག་
ཐམས་ཅད་དུ་འགྱུར་བ་མ་ཡིན་པར་ཐལ། བྱེད་པ་གང་ལས་རང་གི་ལག་རྗེས་ཀྱི་འབྲས་བུ་གང་འགྲུབ་པ་ཡིན་པའི་

， 170 • ཚད་འབྲསཀྱི་དོགས་དཔྱོད།
----- --- --- མས་
ཁྱད་པར་ནི་བྱ་བ་དེའི་སྒྲུབ་བྱེད་ཡིན་གྱི་ཀུན་གྱི་མ་ཡིན་པའི་ཕྱིར། ཞེས་གསུངས་པའི་ཕྱིར་དང་། རྣམ་འགྲེལ་ཊཱིཀ་
ཆེན་ལས་ཀྱང་དེ་ལྟར་དུ་གསུངས་པའི་ཕྱིར་ཟེར། གཞན་དག་ན་རེ་དེ་མི་འཐད་པར་ཐལ། མཚོན་བྱ་ལ་བྱ་བག་
དང་། མཚོན་བྱེད་ལ་བྱེད་པའི་ཐ་སྙད་བཏགས་ནས་བསྟན་པ་ཙམ་ཡིན་པའི་ཕྱིར་ཏེ། རྣམ་པར་བཞག་བྱ་ལ་བྱ་བ་
དང༌། རྣམ་པར་འཇོག་བྱེད་དམ་སྒྲུབ་བྱེད་ལ་བྱེད་པའི་ཐ་སྙད་བཏགས་པ་ཡིན་པའི་ཕྱིར་ཏེ། སྔར་གྱི་ལུང་དེ་དག་
གི་ཚིག་ཟིན་ལ་གསལ་བའི་ཕྱིར་ཟེར། ལ་ལ་ན་རེ། དེ་རྣམས་མི་འཐད་པར་ཐལ། ཚད་འབྲས་ཀྱི་འཇོག་ཚུལ་ལ་
གཟུགས་གཞལ་བྱ། གཟུགས་ལ་གསར་དུ་མི་སླུ་བའི་ཤེས་པ་ཚད་མ། འདིས་གཟུགས་རྟོགས་པ་འབྲས་བུར་འཇོག་
ཚུལ་ཡང་ཡོད་ཅིང་། བྱ་བྱེད་ལས་གསུམ་དང་སྦྱོར་ཚུལ་ཡང་དེའི་དབང་དུ་བྱས་པའི་ཕྱིར་ཏེ། སྡེ་བདུན་རྒྱན་ལས།
རྟོགས་བྱེད་ཚད་མས་ལོག་པར་རྟོག་པ་དགག་པ། རྟོགས་བྱ་གཞལ་བྱ་ལ་ལོག་པར་རྟོག་པ་དགག་པ་རྟོགས་པ་
འབྲས་བུ་ལ་ལོག་པར་རྟོག་པ་དགག་པ། ཞེས་པའི་འབྲེལ་གྱིས་ཀྱང་ཤེས་པའི་ཕྱིར་ཟེར། འགའ་ཞིག་ན་རེ། ཚད་
འབྲས་ཀྱི་འཇོག་ཚུལ་འདི་མི་འཐད་པར་ཐལ། ཚད་འབྲས་གཞལ་གསུམ་གྱི་ནང་ཚན་གྱི་ཚད་མ་དེ། དེའི་ནང་
ཚན་གྱི་འབྲས་བུའི་མཚན་ཉིད་དུ་འཇོག་དགོས་པའི་ཕྱིར་ཏེ། ཊཱིཀ་ཆེན་ལས། ཚད་མ་ནི་མཚན་ཉིད། འབྲས་བུ་
ནི་མཚོན་བྱ། གཞལ་བྱ་ནི་ཚད་མ་དང་། འབྲས་བུ་དེ་གཉིས་ཀྱི་སྒྲོ་འདོགས་གཅོད་པར་བྱ་བའི་གཞིའོ། ། ཞེས་
གསུངས་པའི་ཕྱིར་ཟེར་བ་སོགས་ལ་དཔྱད་པར་བྱའོ། ། མདོ་དང་རྣམ་འགྲེལ་དུ་ཚད་འབྲས་བསྟན་ཚུལ་འཐད་
ལྡན་ནི། སྡེ་བདུན་རྒྱན་ལས། དེ་ལ་ཡང་འབྲས་རྟོག་དང་པོ་གཞན་རིག་གི་ཚད་འབྲས། འབྲས་རྟོག་གཉིས་པ་
རང་རིག་གི་ཚད་འབྲས། རྣམ་བཞག་དེ་ཉིད་ངེས་པར་སྒྲུབ་པ་དང་གསུམ་ལས། དང་པོ་ནི་ནས། ཚད་འབྲས་ཀྱི་
རྣམ་གཞག་འདི་འཆད་པར་བྱེད་པ་ནི། ཚད་མ་མདོར། བྱ་དང་བཅས་པ་རྟོགས་པའི་ཕྱིར། ། ཚད་མའི་འབྲས་
བུ་ཉིད་དུ་འདོད། ། ཚད་མ་ཉིད་དུ་འདོགས་པ་སྟེ། ། ཁྱབ་མེད་པའང་མ་ཡིན་ནོ། ། ཞེས་གསུངས་ཤིང་། དེ་
ཉིད་རྒྱས་པར་འཆད་པར་བྱེད་པ་ནི། རྣམ་འགྲེལ་དུ། བྱ་བ་སྒྲུབ་པར་བྱེད་ཅེས་ཏེ། ། ནས། སྒྲོ་འདོགས་པས་
ནི་འཇུག་ཕྱིར་རོ། ། ཞེས་པའི་བར་གྱིས་གསུངས་སོ། ། གཉིས་པ་རང་རིག་གི་ཚད་འབྲས་ནི། ནས། རྣམ་
གཞག་འདི་ཉིད་སྟོན་པ་ནི། ཚད་མ་མདོར། ཡང་ན་རང་རིག་འབྲས་བུ་སྟེ། ། དེ་ཡི་ངོ་བོ་ལས་དོན་ངེས། །
ཞེས་གསུངས་པ་ཡིན་ལ། དེ་ཉིད་རྒྱས་པར་འཆད་པར་བྱེད་པ་ནི། རྣམ་འགྲེལ་ལས། དོན་རིག་གང་ཡིན་སོ་སོར་
རིགས། ། ཞེས་པ་ནས། དོན་རིག་པར་ནི་འགྱུར་བ་ཡིན། ། ཞེས་བྱ་བའི་བར་གྱིས་གསུངས་སོ། ། གསུམ་པ་
རྣམ་གཞག་དེ་ཉིད་ངེས་པར་སྒྲུབ་པ་ནི། ཚད་མའི་མདོར། སྨྲས་པ། གང་ཚེ་སྣང་བ་དེ་གཞལ་བྱ། ། རང་རིག་
དང་ནི་དེ་འབྲས་བུ། ། ཞེས་སོགས་གསུངས་ལ། དེ་ཉིད་རྒྱས་པར་འཆད་པར་བྱེད་པ་ནི། ཕྱི་རོལ་དོན་ནི་ཡོད་ན་
ཡང་། ། ཞེས་པ་ནས། དེ་འདྲ་དེས་ཀྱང་མི་ཤེས་སོ། ། ཞེས་པའི་བར་གྱིས་གསུངས། ཞེས་གསུངས་པའི་ཕྱིར་

• 171 •
ཚད་འབྲས་ཀྱི་དོགས་དཔྱོད།
ཟེར། གཞན་དག ཁྱོད་ཀྱི་བཤད་ཚུལ་མི་འཐད་དེ། མདོའི་བསྟན་ཚུལ་བཤད་པ་མི་འཐད། བསྟན་བཅོས་ཀྱི་
བསྟན་ཚུལ་བཤད་པ་ཡང་མི་འཐད་པའི་ཕྱིར། དང་པོ་དེར་ཐལ། མཁས་གྲུབ་རྗེའི་ཚད་འབྲས་ཀྱི་རྣམ་གཞག་
ཆེན་མོ་ལས། དེ་ཡང་མདོར། བྱ་དང་བཅས་པ་རྟོགས་པའི་ཕྱིར། ། འབྲས་བུ་ཉིད་དུ་ཡོད་ཚད་མ། ། དེ་ལ་ཕྱི་
རོལ་པ་རྣམས་ཀྱི་བཞིན་དུ་ནས། འདིར་ཡང་ཡིན་ནོ་ཞེས་པའི་བར་གྱིས་འབྲས་བུའི་རྟོག་པ་དང་པོ་བསྟན་ཏེ།
ཞེས་གསུངས་པའི་ཕྱིར། ཁྱབ་སྟེ། སྡེ་བདུན་རྒྱན་དུ་ཚིག་གཅིག་དྲངས་ལ། འདིར་ཚིག་རྐང་གཉིས་དང་ཚིག་
ལྷུག་བཅས་དྲངས་པའི་ཕྱིར་རོ། ། ཡང་དེ་ཉིད་ལས། ཡང་མདོ་ལས། ཡང་ན་རང་རིག་འབྲས་བུ་ཡིན། ། ཞེས་
པ་ནི་འདིར་གཉིས་སུ་སྣང་བར་སྐྱེ་སྟེ་ནས། འབྲས་བུར་འགྱུར་རོ་ཞེས་བྱ་བས་ནི་འབྲས་རྟོག་གཉིས་པ་བསྟན་ལ།
ཞེས་བཅད་ལྷུག་སྤེལ་མ་དྲངས་ལ། སྡེ་བདུན་རྒྱན་དུ་ཚིག་རྐང་གཉིས་ཁོ་ན་དྲངས་པས་སོ། ། ཡང་དེ་ཉིད་ལས།
འབྲས་རྟོག་གསུམ་པའི་གཞུང་གིས་བསྟན་པའི་ཚད་འབྲས་ཀྱི་རྣམ་པར་བཞག་པ་ནི་འདི་ཡིན་ལ། ཞེས་འབྲས་རྟོག་
གསུམ་པ་ལོགས་སུ་གསུངས་ལ། སྡེ་བདུན་རྒྱན་ལས་མ་གསུངས་པའི་ཕྱིར་རོ། ། གཞན་ཡང་། དེ་ཡི་ངོ་བོ་ལས་
དོན་ངེས་ཞེས་པ་འབྲས་རྟོག་གཉིས་པ་ལ་སྦྱར་བ་མི་འཐད་པར་ཐལ། ལྷ་དབང་བློས་གཞུང་དེ་རྣམ་འགྲེལ་གྱི་
གཞུང་གང་དང་ཡང་མ་སྦྱར་བའི་ཕྱིར། དེ་ཉིད་ལས། ལྷ་དབང་བློས་རྣམ་འགྲེལ་གྱི་གཞུང་འདིས་བཤད་པ་མ་
སྦྱར་རོ། ། ཞེས་གསུངས་པའི་ཕྱིར། གོང་གི་རྟགས་གཉིས་པ་དེར་ཐལ། བྱ་བ་སྒྲུབ་པར་བྱེད་ཅེས་ཏེ། ། སོགས་
རྐང་པ་བཞིས་བྱ་བྱེད་སྤྱིར་བསྟན་པ་ཡིན་པར། ། སྤྱི་དོན་སྐབས་སུ་བཤད་པ་ཐར་ལམ་གསལ་བྱེད་ལྟར་ཡིན་ཞིང་།
ཊཱིཀ་ཆེན་ལས་ཀྱང་། བྱ་བ་སྒྲུབ་པར་བྱེད་ཅེས་ཏེ། ། ཞེས་སོགས་རྐང་པ་བཞིས་བྱ་བྱེད་ཀྱི་རྣམ་གཞག་སྤྱིར་སྟོན་ལ།
ཞེས་གསུངས་པའི་ཕྱིར་དང་། ཕྱི་རོལ་དོན་ནི་ཡོད་ན་ཡང་། ། སོགས་ཀྱིས་འབྲས་རྟོག་གསུམ་པ་སྟོན་པར་སྤྱི་དོན་
དུ་བཤད་པ་ཐར་ལམ་གསལ་བྱེད་ལྟར་ཡིན་ལ། ཚད་འབྲས་ཀྱི་རྣམ་གཞག་ཆེན་མོའི་བཤད་ཚུལ་ཡང་བཀོད་ཟིན་
པའི་ཕྱིར་རོ། ། གཞན་ཡང་། སྡེ་བདུན་རྒྱན་ལས་དེ་ཡི་ངོ་བོ་ལས་དོན་ངེས་ཞེས་པ་རང་རིག་གི་ཚད་འབྲས་ལ་
དྲངས་པའང་མི་འཐད། དོན་རིག་གང་ཡིན་སོ་སོར་རིགས། ། ནས། དོན་རིག་པར་ནི་འགྱུར་བ་ཡིན་ཞེས་པའི་
བར་ཡོངས་རྫོགས་རང་རིག་གི་ཚད་འབྲས་ལ་སྦྱར་བའང་མི་འཐད་པའི་ཕྱིར། རྟགས་གཉིས་པ་དེར་ཐལ། ཊཱིཀ་
ཆེན་ལས། དེ་ལྟ་བུའི་རང་རིག་གི་ཚད་འབྲས་དེ་ཉིད་འཆད་པར་བྱེད་པ་ནི། ཚད་མ་མདོར། ཡང་ན་རང་རིག་
འབྲས་བུ་ཡིན། ། ནས། འབྲས་བུར་འགྱུར་རོ་ཞེས་པ་དེ་ཉིད་ཡིན་ལ། དེའི་དོན་འགྲེལ་བ་ནི་དོན་རིག་གང་ཡིན་
སོ་སོར་རིགས། ། ནས། མྱོང་བ་ཉིད་ནི་འབྲས་བུ་ཡིན་ཞེས་པའི་བར་རོ། ། གཞན་རིག་གི་ཚད་འབྲས་དེ་ཉིད་
འཆད་པར་བྱེད་པ་ནི། ཚད་མའི་མདོར། དེ་ཡི་ངོ་བོ་ལས་དོན་ངེས ། ནས། རྟོགས་པར་བྱེད་དོ། ། ཞེས་པ་
སྟེ། དེ་ཉིད་འགྲེལ་བ་ནི། གང་ཚེ་རྣམ་རིག་རྒྱུ་ཡི་ཡུལ། ། ཞེས་པ་ནས། དོན་རིག་པར་ནི་འགྱུར་བ་ཡིན། །

• 172 • ཚད་འབྲས་ཀྱི་དོགས་དཔྱོད།
- - - ས = --- - --- - -
ཞེས་པའི་བར་རོ། ། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། ཚད་འབྲས་ཀྱི་རྣམ་གཞག་ཏུ།
འབྲས་རྟོག་དང་པོའི་མདོ་དྲངས་པ་ལྟར་མི་རིག་པའི་ཕྱིར་ཏེ། འདི་ལ་ཕྱི་རོལ་བ་བཞིན་དུ་ཞེས་པ་འགྲེལ་བའི་
གཞུང་ཡིན་པའི་ཕྱིར་ཏེ། ཊཱིཀ་ཆེན་ལས། དེའི་རང་འགྲེལ་དུ། འདི་ལ་ཕྱི་རོལ་བ་བཞིན་དུ་ནས་འདིར་ཡང་ཡིན་
ནོ་ཞེས་གསུངས་ཏེ། ཞེས་གསུངས་པའི་ཕྱིར། གཞན་ཡང་། ཕྱི་རོལ་དོན་ནི་ཡོད་ན་ཡང་། ། ཞེས་སོགས་ཀྱིས་
འབྲས་རྟོག་གསུམ་པའི་རྣམ་གཞག་བསྟན་པར་མཁས་གྲུབ་རྗེས་མི་བཞེད་པའི་ཕྱིར་ཏེ། སེམས་ཙམ་པའི་ཚད་
འབྲས་ལ་རང་རིག་དང་གཞན་རིག་གི་ཚད་འབྲས་གཉིས་ཡོད་པའི་གཞན་རིག་གི་ཚད་འབྲས་ལ་དོགས་པ་གཅོད་
པའི་གཞུང་དུ་བཞེད་ཀྱི། འབྲས་རྟོག་གཉིས་པའི་གཞན་རིག་གི་ཚད་འབྲས་ལས་ལོགས་སུ་འབྲས་རྟོག་གསུམ་པ་མི་
བཞེད་པའི་ཕྱིར། ཊཱིཀ་ཆེན་ལས། སེམས་ཙམ་པའི་གཞན་རིག་གི་ཚད་འབྲས་དེ་ཉིད་ལ་དོགས་པ་གཅོད་པ་ནི།
ཚད་མ་མདོར། གང་གི་ཚེ་ཕྱི་རོལ་གྱི་དོན་ནས། འཛིན་རྣམ་ཚད་མ་མ་ཡིན་ནོ་ཞེས་པ་སྟེ། དེ་ཉིད་འགྲེལ་བ་ནི།
ཕྱི་རོལ་དོན་ནི་ཡོད་ན་ཡང་ཞེས་པ་ནས། དེ་འདྲ་ངས་ཀྱང་མི་ཤེས་སོ། ། ཞེས་དང། འབྲས་རྟོག་གསུམ་པ་
བཤད་ཅེས་པ་ནི། སེམས་ཙམ་པའི་གཞན་རིག་གི་ཚད་འབྲས་རྒྱས་པར་བཤད་པའི་དོན་ནོ། ། ཞེས་གསུངས་པའི་
ཕྱིར་ཟེར་ན་དཔྱད་དགོས་ཏེ། དེས་མཚོན་ནས། མདོ་དང་རྣམ་འགྲེལ་གྱི་གཞུང་གི་མཚམས་གཅོད་ཚུལ་དང་།
ཊཱིཀ་ཆེན་དང་ཐར་ལམ་གསལ་བྱེད་གཉིས་ཀ་མི་མཐུན་ཚུལ་ཡང་ཤེས་པར་བྱའོ། ། ཡང་ཁ་ཅིག་གིས། གཟུགས་
གཞལ་བྱ། རང་ཡུལ་གྱི་རྣམ་པ་ཤར་ནས་གཟུགས་ལ་གསར་དུ་མི་བསླུ་བའི་ཤེས་པ་ཚད་མ། གཟུགས་དངོས་སུ་
རྟོགས་པའི་ཚད་མ་འབྲས་བུར་བྱས་པའི་ཚད་འབྲས་ཀྱི་རྣམ་གཞག་དེ། འབྲས་རྟོག་དང་པོའི་ཚད་འབྲས་ཀྱི་རྣམ་
གཞག་ཡིན་ཏེ། ཚད་མ་རིགས་རྒྱན་ལས། གཟུགས་གཞལ་བྱ། རང་ཡུལ་གྱི་རྣམ་པ་ཤར་ནས་གཟུགས་ལ་གསར་
དུ་མི་སླུ་བའི་ཤེས་པ་ཚད་མ། གཟུགས་རྟོགས་པའི་ཚད་མ་འབྲས་བུ་ཞེས་བྱ་བ་ནི། མདོ་སྡེ་པ་དང་སེམས་ཙམ་པ་
གཉིས་ཀས་ཐུན་མོང་དུ་ཁས་ལེན་པའི་ཚད་འབྲས་ཡིན་ལ། ཞེས་དང་། ཚད་མ་མདོའི་དར་ཊཱིཀ་ལས། སྔོན་པོ་
གཞལ་བྱ། རང་ཡུལ་གྱི་རྣམ་པ་ཤར་ནས་སྔོན་པོ་ལ་གསར་དུ་མི་བསླུ་བའི་རིག་པ་ཚད་མ། སྔོན་པོ་དངོས་སུ་
རྟོགས་པའི་ཚད་མ་འབྲས་བུའོ་ཞེས་དང་། བློ་རིག་ཟུར་རྒྱན་ལས་ཀྱང་དེ་བཞིན་དུ་གསུངས་པའི་ཕྱིར་རོ་ཞེས་ཟེར།
ལ་ལས། ལུང་དེ་དག་གཟུགས་གཞལ་བྱ། གཟུགས་ཀྱི་རྣམ་པ་ཤར་ནས་གཟུགས་ལ་གསར་དུ་མི་བསླུ་བའི་ཤེས་པ་
ཚད་མ། གཟུགས་དངོས་སུ་རྟོགས་པའི་ཚད་མ་འབྲས་བུ་ཡིན་པ་ལ་དགོངས་ཀྱི་ཚིག་ཟིན་ལྟར་མི་རུང་བའི་ཕྱིར།
གཞན་དུ་ན། སྔོན་འཛིན་དབང་མངོན་ལ་རང་ཡུལ་གྱི་རྣམ་པ་ཤར་བར་ཐལ། སྔོན་པོ་དངོས་སུ་རྟོགས་པའི་ཚད་
མ་ཡིན་པའི་ཕྱིར། འདོད་ན། སྔོན་འཛིན་དབང་མངོན་གྱི་ཡུལ་དེ་དེའི་སྣང་ཡུལ་དུ་ཐལ་ལོ། ། འདོད་ན། དེའི་
ཡུལ་ཆོས་ཅན། རང་མཚན་དུ་ཐལ། འདོད་པའི་ཕྱིར། འདོད་མི་ནུས་ཏེ། སྔོན་པོ་སྔོན་པོ་མ་ཡིན་པས་སྟོང་པ་

ཚད་འབྲས་ཀྱི་དོགས་དཔྱོད། • 173 •
དེ་ཁྱོད་ཡིན་པའི་ཕྱིར་དང་། ཡང་དེའི་ཡུལ་ཆོས་ཅན། དེ་ལ་མ་ཤར་བར་ཐལ། རྟག་པ་ཡིན་པའི་ཕྱིར་དང་།
གཞན་ཡང་། སྔོན་པོ་ཤུགས་ལ་རྟོགས་པའི་རྗེས་དཔག་ཆོས་ཅན། སྔོན་པོ་དངོས་སུ་རྟོགས་པའི་ཚད་མ་ཡིན་པར་
ཐལ། རང་ཡུལ་གྱི་རྣམ་པ་ཤར་ནས་སྔོན་པོ་ལ་མི་བསླུ་བའི་རིག་པ་ཡིན་པའི་ཕྱིར་དང་། རང་ཡུལ་གྱི་རྣམ་པ་ཤར་
བ་གང་ཞིག་གཅིག་ཤེས་ཡིན་པའི་ཕྱིར་ཟེར་ན། ཚད་མ་ཡིན་ན་ཁྱོད་ཀྱི་དངོས་གཞལ་དང་ཤུགས་གཞལ་གཉིས་ཀ་
ཡོད་པས་ཁྱབ་པར་གསུངས་པས་རྗེ་བཙུན་རྣམ་འགྲེལ་དང་རྟ་ནག་རྣམ་འགྲེལ་དུའང་དེ་ལ་བརྟེན་ནས་དེ་ལྟར་
གསུངས་པས་དཔྱད་དགོས་སོ། ། ཁ་ཅིག་ན་རེ། འབྲས་རྟོག་དང་པོའི་བསྟན་བྱའི་གཙོ་བོར་གྱུར་པའི་ཚད་འབྲས་
ཀྱི་རྣམ་གཞག་ཡོད་པའི་ཕྱིར་ཏེ། གཟུགས་གཞལ་བྱ། ཞེས་སོགས་དང༌། གཟུང་རྣམ་གཞལ་བྱ། ཞེས་སོགས་
དང་། མདོ་སྡེ་པས་ཕྱི་རོལ་དོན་དུ་འདོད་པའི་གཟུགས་གཞལ་བྱ། ཞེས་སོགས་སྟོན་པའི་གཞུང་རྣམས་རིམ་པ་
བཞིན་འབྲས་རྟོག་གསུམ་ཀྱི་རྣམ་གཞག་ཏུ་འཇོག་དགོས་པའི་ཕྱིར། སྤྱི་བྱེ་བྲག་གི་རྣམ་གཞག་ཅེས་པ་དང་མི་འདྲ་
བར་འདིར་ཚད་འབྲས་མི་འདྲ་བ་གསུམ་སྟོན་བྱེད་ཀྱི་གཞུང་ལ་འབྲས་རྟོག་གསུམ་གྱི་རྣམ་གཞག་ཏུ་འཇོག་པར་རྗེ་
བཙུན་དང་། རྟ་ནག་རྣམ་འགྲེལ་སོགས་ལས་གསུངས་པའི་ཕྱིར་ཟེར། ལ་ལས། ཤེས་བྱ་སྤྱི་དང༌། མི་རྟག་པ་
དེའི་བྱེ་བྲག་ཏུ་འཐད་ལ། ལྡོག་ན་མི་འཐད་པའི་ཚུལ་ལ་སྤྱི་བྱེ་བྲག་གི་རྣམ་གཞག་ཏུ་འཇོག་དགོས་ལ། དེ་རྟག་པ་
ཡིན་ཞིང་དེ་བཞིན་དུ་འདིར་ཡང་འདྲ་བའི་ཕྱིར་སྔ་མ་མི་འཐད་ཅེས་ཟེར་བ་ལ་དཔྱད་དགོས། ཡང་ཁ་ ཅིག
འབྲས་རྟོག་གསུམ་མི་རིགས་པའི་ཕྱིར་ཏེ་འབྲས་རྟོག་དང་པོ་དང་གཉིས་པའི་རྣམ་གཞག་དང་། རྣམ་གཞག་དེ་
ཉིད་འཐད་པར་སྒྲུབ་པ་དང་གསུམ་ཡོད་ཀྱི་འབྲས་རྟོག་དང་པོ་གཉིས་ལས་ལོགས་སུ་འབྲས་རྟོག་གསུམ་པ་མི་རུང་
བའི་ཕྱིར་ཏེ། སྡེ་བདུན་རྒྱན་ལས། དེ་ལ་གཞན་ལུགས་དགག་པ་དང་། རང་གི་ལུགས་བཞག་པ་གཉིས་ཀྱི་དང་
པོ་ནི། རྟོག་གེ་སྨྲ་བར་ཁས་འཆེ་བའི་དེང་སང་གི་མཁས་རློམ་ཕལ་ཆེ་བ་དག འབྲས་རྟོག་དང་པོ་དང་། གཉིས་
པ་དང་། གསུམཔ་ཞེས་བྱ་བའི་ཚད་འབྲས་ཀྱི་རྣམ་གཞག་ཕྲུག་གསུམ་གཞུང་ལས་གསུངས་པར་ཁས་བླངས་ནས།
ཞེས་པ་ནས། རིག་པའི་དབང་ཕྱུག་ལ་སྐུར་བ་འདེབས་པའི་ང་རོ་སྒྲོག་པ་ཡིན་ནོ། ། ཞེས་དང་། ད་ནི་རང་གི་
ལུགས་བརྗོད་པར་བྱ་སྟེ། དེ་ལ་ཡང་འབྲས་རྟོག་དང་པོ་གཞན་རིག་གི་ཚད་འབྲས། འབྲས་རྟོག་གཉིས་པ་རང་
རིག་གི་ཚད་འབྲས། རྣམ་གཞག་དེ་ཉིད་ངེས་པར་སྒྲུབ་པ་དང་གསུམ། ཞེས་དང་། དེ་བས་ན་འབྲས་རྟོག་གསུམ་
པར་ཐ་སྙད་བྱས་པའི་གཞུང་གི་ཚོགས་འདི་རྣམས་ནི། འབྲས་རྟོག་དང་པོའི་སྐབས་སུ་གཞལ་བྱར་བཤད་པའི་སྔོ་
སོགས་དེ་འཇལ་བྱེད་ཚད་མ་རང་གི་བདག་ཉིད་ཡིན་པས། སྔོན་འཛིན་མངོན་སུམ་ཚད་མ་ལྟ་བུ་ཡང་། གཞལ་བྱ་
སྔོན་པོ་ལ་ལྟོས་ཏེ་རང་གི་བདག་ཉིད་དུ་གྱུར་བའི་སྔོན་པོ་རིག་པ་ཡིན་གྱི། རང་ལས་རྫས་གཞན་དུ་གྱུར་བའི་ཕྱི་རོལ་
གྱི་སྔོན་པོ་རིག་པ་ནི་མ་ཡིན་ནོ། ། ཞེས་བསྒྲུབ་པར་བྱ་བའི་ཕྱིར་དུ་གསུངས་པ་ཡིན་གྱི། གཞུང་འདི་དག་གིས་

• 174 • ཚད་འབྲས་ཀྱི་དོགས་དཔྱོད།
---- - I - - --
འབྲས་རྟོག་དང་པོ་སོགས་ལས་རྣམ་གཞག་ལོགས་པར་གྱུར་བའི་ཚད་འབྲས་གཞལ་གསུམ་གྱི་རྣམ་གཞག་ཕྲུག་
གསུམ་པ་གཅིག་སྟོན་པ་ནི་མ་ཡིན་ནོ། ། ཞེས་གསུངས་པའི་ཕྱིར་དང་། རྣམ་འགྲེལ་ཊཱིཀ་ཆེན་ལས་ཀྱང༌། ཡང་
ཁ་ཅིག་ན་རེ། འབྲས་རྟོག་གསུམ་པ་ལ་དངོས་བསྟན་དང་། ཤུགས་བསྟན་གྱི་ཚད་འབྲས་ཀྱི་རྣམ་གཞག་གཉིས་
ལས། ནས་འོན་ཀྱང་རྒྱས་པར་གཞན་དུ་བཀག་ཟིན་ཏོ། ། ཞེས་དང༌། གཉིས་པ་ཡན་ལག་གི་དོན་ལ། མདོ་སྡེ་
བའི་ཚད་འབྲས་ཀྱི་རྣམ་གཞག་དང་། རྣམ་རིག་པའི་ཚད་འབྲས་ཀྱི་རྣམ་གཞག་དང་། རྣམ་གཞག་དེ་དག་འཐད་
པར་སྒྲུབ་པའོ། ། ཞེས་དང་། འབྲས་རྟོག་གསུམ་པ་བཤད་ཅེས་པ་ནི། སེམས་ཙམ་པའི་གཞན་རིག་གི་ཚད་
འབྲས་རྒྱས་པར་བཤད་པའི་དོན་ནོ། ། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་དེ། སྐབས་འདིར་
འབྲས་རྟོག་དང་པོ་གཉིས་ཀྱི་རྣམ་གཞག་འཐད་མི་འཐད་དོགས་པ་མེད་ལ། འབྲས་རྟོག་གསུམ་པའི་རྣམ་གཞག་
ཀྱང་འཐད་པའི་ཕྱིར་ཏེ། ཐར་ལམ་གསལ་བྱེད་ལས། ཚད་འབྲས་ཀྱི་རྣམ་གཞག་གསུམ་པ་ནི། ཐུན་མོང་བ་མ་ཡིན་
པའི་ཚད་འབྲས་ཀྱི་རྣམ་གཞག་གཉིས་པ་ལས་འཕྲོས་པ་ཡིན་པས་དེའི་ཚུལ་བརྒལ་ལན་དང་བཅས་པ་འཆད་པར་
གྱུར་རོ། ། ཞེས་དང་། ཚད་མ་རིགས་རྒྱན་དུའང་ཚད་འབྲས་ཀྱི་རྣམ་གཞག་གསུམ་འཐད་པར་གསུངས་པའི་
ཕྱིར་ཏེ། དེ་ཉིད་ལས། དེ་ལྟ་བུའི་ཚད་འབྲས་ཀྱི་རྣམ་གཞག་ལ་དོན་སྨྲ་བ་ཁ་དྲངས་པའི་ཕྱིར་དུ་རེ་ཞིག་ཕྱི་དོན་
གཞལ་བྱར་བཞག་པའི་ཚད་འབྲས་དང་། ཕྱི་དོན་གཞལ་བྱ་ཡིན་པ་བཀག་ནས་ཤེས་པའི་བདག་ཉིད་དུ་གྱུར་བའི་
གཟུགས་སོགས་གཞལ་བྱར་བྱས་པའི་ཚད་འབྲས་དང༌། དོན་སྨྲ་བས་ཕྱི་རོལ་དོན་དུ་འདོད་པའི་གཟུགས་སོགས་
གཞལ་བྱར་བྱེད་ནའང་ཤེས་པའི་བདག་ཉིད་དུ་གྱུར་བའི་གཟུགས་སོགས་རིག་པ་འབྲས་བུར་ཁས་བླངས་དགོས་སོ་
ཞེས་བྱ་བའི་ཚད་འབྲས་ཀྱི་རྣམ་གཞག་གསུམ་ལས། ཞེས་དང་། མཁས་གྲུབ་ཐམས་ཅད་མཁྱེན་པའི་ཚད་འབྲས་
ཀྱི་རྣམ་གཞག་ཆེན་མོ་ལས། ད་ནི་འབྲས་རྟོག་གསུམ་པའི་གཞུང་དངོས་སུ་གྲགས་པ་དག་གི་བཤད་པ་འཇུག་པར་
བྱ་སྟེ་ཞེས་སོགས་དང་། ཚད་མ་མདོ་དང་རྣམ་འགྲེལ་ངེས་ཀྱི་འགྲེལ་བ་འགྲེལ་བཤད་སུའི་ལུགས་ལའང་འབྲས་
རྟོག་གསུམ་པ་རྣམ་རིག་པའི་ལུགས་སུ་བྱེད་པ་ལ་ཁྱད་པར་མེད་དོ་ཞེས་རྗེ་ཐམས་ཅད་མཁྱེན་པ་ཉིད་ཀྱིས་སློབ་མའི་
ཚོགས་ཀྱི་དབུས་སུ་ལན་ཅིག་མ་ཡིན་པར་འདོམས་པར་མཛད་པ་ནི་ཇི་ཙམ་བརྟགས་ཀྱང་རྣམ་པ་གཞན་དུ་བྱ་བར་
མི་ནུས་པའི་རྗེས་སུ་བསྟན་པ་བླ་ན་མེད་པར་ཚད་མས་གྲུབ་པ་ཉིད་དོ། ། ཞེས་གསུངས་པའི་ཕྱིར་ཟེར་ན་དཔྱད་
དགོས། ཡང་ཁ་ཅིག སྔོན་པོ་སོགས་རང་འཛིན་ཤེས་པ་དང་རྫས་ཐ་དད་དུ་འཛིན་པའི་བློ། འབྲས་རྟོག་དང་
པོའི་ཚད་འབྲས་གཞལ་གསུམ་གྱི་གཞལ་བྱ་ལ་ལོག་པར་རྟོག་པ་དང་། སྔོན་པོ་སོགས་རྟོགས་པའི་ཚད་མ་ཤེས་པ་མ་
ཡིན་པའི་དབང་བོ་སོགས་སུ་འཛིན་པའི་བློ་དང་། ཚད་འབྲས་རྫས་གཞན་དུ་འཛིན་པའི་བློ་གཉིས། དེ་འདྲ་བའི་
ཚད་མ་ལ་ལོག་པར་རྟོག་པ་དང་། ཚད་མས་གཞལ་བྱ་སྔོ་སོགས་རྣམ་མེད་རྗེན་ཆེར་དུ་འཇལ་བར་འཛིན་པའི་བློ།

• 175 •
ཚད་འབྲས་ཀྱི་དོགས་དཔྱོད།
དེ་འདྲ་བའི་རྟོགས་ཚུལ་འཛིན་སྟངས་ལ་ལོག་པར་ཞུགས་པའི་ལོག་རྟོག་ཡིན་པའི་ཕྱིར་ཏེ། སྡེ་བདུན་རྒྱན་ལས།
འབྲས་རྟོག་དང་པོ་གཞན་རིག་གི་ཚད་འབྲས་ཇི་ལྟ་བ་བཞིན་རྟོགས་པའི་གེགས་ནི་གསུམ་ཏེ། རྟོགས་བྱ་གཞལ་བྱ་
ལ་ལོག་པར་རྟོག་པ། རྟོགས་བྱེད་ཚད་མ་ལ་ལོག་པར་རྟོག་པ། རྟོགས་ཚུལ་འཛིན་སྟངས་ལ་ལོག་པར་རྟོག་
པའོ། ། དང་པོ་ནི། གཞལ་བྱ་སྔོ་སོགས་ཤེས་པ་ལས་རྗེས་ཐ་དད་པའི་ཕྱི་དོན་དུ་འཛིན་པའོ། ། གཉིས་པ་ནི།
སྔོ་སོགས་རྟོག་པར་འཇོག་བྱེད་ཀྱི་ཚད་མ་ཤེས་པ་མ་ཡིན་པའི་དབང་སོགས་སུ་འཛིན་པ་དང༌། ཚད་མ་དང་འབྲས་
བུ་རྫས་གཞན་དུ་འཛིན་པའོ། ། གསུམ་པ་ནི། ཚད་མས་གཞལ་བྱ་སྔོ་སོགས་རྣམ་མེད་རྗེན་ཆེར་དུ་འཇལ་བར་
འཛིན་པའོ། ། འདི་དག་ལས་དབང་སོགས་ཚད་མར་འཛིན་པ་དང་། ཚད་འབྲས་རྫས་གཞན་དུ་འཛིན་པའི་ལོག་
རྟོག་རྣམས་ནི། སྒྲིབ་བྱེད་གཞན་ཡིན་ན་དེ་ནི། ། ཞེས་སོགས་དང༌། དེ་ཕྱིར་མཐོང་དང་དབང་འབྲེལ་དང་། །
ཞེས་སོགས་ཀྱིས་འབྲས་རྟོག་དང་པོའི་སྐབས་སུ་རྒྱས་པར་བཀག་ཅིང་། འབྲས་རྟོག་གསུམ་པ་ཚད་མས་གཞལ་བྱ་
རྣམ་མེད་རྗེན་ཆེར་དུ་འཇལ་བར་འཛིན་པ་ཡང་། རྣམ་འགས་ཤེས་པའི་རང་བཞིན་ནི། ། ཐ་དད་པར་ནི་བྱེད་ན་
ཡང་། ། འདི་ནི་དོན་དང་འབྲེལ་བྱེད་པ། དོན་གྱི་ངོ་བོ་ལས་གཞན་མིན། ། ཞེས་སོགས་ཀྱིས་ཡུལ་གྱི་རྣམ་པ་ཤར་
བ་ཡུལ་རྟོགས་པའི་འཇོག་བྱེད་ཚད་མར་བསྒྲུབས་པའི་སྒོ་ནས་འབྲས་རྟོག་དང་པོའི་སྐབས་སུ་བཀག་ཟིན་ལ།
གཞལ་བྱ་སྔོ་སོགས་ཤེས་པ་ལས་རྫས་ཐ་དད་པའི་ཕྱི་རོལ་དོན་དུ་འཛིན་པའི་ལོག་རྟོག་ནི། ཕྱི་རོལ་དོན་ནི་ཡོད་ན་
ཡང་། ། ཞེས་པ་ནས། དེ་འདྲ་ངས་ཀྱང་མི་ཤེས་སོ། ། ཞེས་པའི་བར་གྱིས་འགོག་པར་བྱེད་པ་ཡིན་ཏེ། ཞེས་
གསུངས་པའི་ཕྱིར། གཞན་ཡང་། སྡེ་བདུན་རྒྱན་ལས། འབྲས་རྟོག་གཉིས་པ་རང་རིག་གི་ཚད་འབྲས་ཀྱི་རྣམ་
གཞག་ཇི་ལྟ་བ་བཞིན་རྟོགས་པའི་གེགས་ནི་གཉིས་ཏེ། གཞལ་བྱ་གཟུང་རྣམ་དེ། ཕྱི་རོལ་དོན་གྱིས་གཏད་པའི་
རྣམ་པར་ཁས་ལེན་པ་དང་། བློ་གཅིག་གི་གཟུང་འཛིན་རིག་གསུམ་ཚད་འབྲས་གཞལ་གསུམ་དུ་བཞག་པ་ན། དེ་
གསུམ་ཐ་དད་དུ་འདྲེན་དགོས་སམ་སྙམ་དུ་འཛིན་པའོ། ། དང་པོ་ནི། དོན་རིག་གང་ཡིན་སོ་སོར་རིག ། ཅེས་
སོགས་ཀྱིས་བཀག་ཅིང་། གཉིས་པ་ནི། བློ་བདག་རྣམ་པར་དབྱེར་མེད་ཀྱང་། ། ཞེས་སོགས་ཀྱིས་འགོག་པར་
བྱེད་དོ། ། དེ་ཡང་གཞུང་དེ་དག་གིས་བློ་གཅིག་གི་གཟུང་འཛིན་རིག་གསུམ་དོན་དམ་པར་ཐ་དད་དུ་མེད་ཀྱང་
ཀུན་རྫོབ་རྣམ་པར་འཇོག་པའི་ངོར་ཐ་དད་དུ་སྣང་བ་ལྡོག་པ་ཐ་དད་ཀྱི་ཚུལ་ལ་བརྟེན་ནས། ཀུན་རྫོབ་ཏུ་ཚད་
འབྲས་གཞལ་གསུམ་གྱི་རྣམ་གཞག་བྱས་སོ། ། ཞེས་རང་རིག་གི་ཚད་འབྲས་ལ་ལོག་པར་ཞུགས་པའི་ལོག་རྟོག་
གཉིས་ལས་ལྷག་པ་མ་གསུངས་ལ། ཚད་འབྲས་ལའང་འབྲས་རྟོག་དང་པོ་གཞན་རིག་དང་། འབྲས་རྟོག་གཉིས་
པ་རང་རིག་གི་ཚད་འབྲས་སུ་གསལ་བའི་ཕྱིར་ཟེར། ལ་ལས། དེ་མི་འཐད་པར་ཐལ། སྔོན་པོ་སོགས་རང་འཛིན་
ཤེས་པ་དང་རྫས་ཐ་དད་དུ་འཛིན་པ་སོགས་འབྲས་རྟོག་དང་པོའི་ཚད་འབྲས་ཇི་ལྟ་བ་བཞིན་རྟོགས་པའི་གེགས་སུ་

• 176 • ཚད་འབྲས་ཀྱི་དོགས་དཔྱོད།
བཤད་པ་ཡང་མི་འཐད། འབྲས་རྟོག་གཉིས་པའི་ཚད་འབྲས་ཇི་ལྟ་བ་བཞིན་རྟོགས་པའི་གེགས་གཉིས་སུ་བཤད་པ་
ཡང་མི་འཐད་པའི་ཕྱིར། དང་པོ་དེར་ཐལ། སྔོན་པོ་སོགས་རང་འཛིན་ཤེས་པ་དང་རྫས་ཐ་དད་དུ་འཛིན་པ།
འབྲས་རྟོག་གཉིས་པའི་གཞན་རིག་གི་ཚད་འབྲས་ཀྱི་འབྲས་བུ་ལ་ལོག་པར་རྟོག་པ་དང༌། བློ་རྣམ་མེད་དུ་འཛིན་པ་
སོགས། འབྲས་རྟོག་གཉིས་པའི་གཞན་རིག་གི་ཚད་མ་དང་། རང་རིག་གི་གཞལ་བྱ་ལ་ལོག་པར་རྟོག་པ་དང་ཚད་
འབྲས་རྫས་གཞན་དུ་འཛིན་པ། འབྲས་རྟོག་གཉིས་པའི་ཚད་འབྲས་གཞལ་གསུམ་ལ་ཐུན་མོང་དུ་ལོག་པར་རྟོག་པ་
ཡིན་པའི་ཕྱིར། དང་པོ་དེར་ཐལ། ཊཱིཀ་ཆེན་ལས། གཞན་རིག་མངོན་སུམ་དག་གིས་རང་ལས་རྫས་གཞན་དུ་
གྱུར་བའི་ཕྱི་རོལ་གྱི་དོན་རྟོགས་པར་འདོད་པ་ནི་གཞན་རིག་མངོན་སུམ་ཚད་འབྲས་ཀྱི་འབྲས་བུ་ལ་ལོག་པར་རྟོགས་
སྟེ་དེ་ནི་ཕྱི་རོལ་གྱི་དོན་བཀག་གནས། སྔོན་འཛིན་མིག་ཤེས་ཀྱིས་རང་གི་བདག་ཉིད་དུ་གྱུར་བའི་སྔོན་པོ་རིག་པ་
ཡིན་པས་སྔོན་པོ་གཞལ་བྱར་བྱས་པའི་ཚེ་ནའང་རང་གི་བདག་ཉིད་དུ་གྱུར་བའི་སྔོན་པོ་རིག་པ་འབྲས་བུར་རིགས་
སོ། ། ཞེས་གསུངས་པའི་སྒོ་ནས་སེལ་བར་བྱེད་དོ། ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། དེ་
ཉིད་ལས། བྱེ་བྲག་སྨྲ་བ་ལ་སོགས་པ་དག་གི་འདོད་པ་ལྟར། བློ་རྣམ་མེད་དུ་འཛིན་པ་ནི། གཞན་རིག་གི་ཚད་
འབྲས་ཀྱི་ཚད་མ་དང་། རང་རིག་གི་ཚད་འབྲས་ཀྱི་གཞལ་བྱ་གཏན་མེད་དུ་འཛིན་པ་སྟེ། དེ་ལྟ་བུའི་ལོག་པར་
རྟོག་པ་འགོག་པར་བྱེད་པའི་ཤེས་པ་རྣམ་བཅས་སུ་སྒྲུབ་པའི་རིགས་པ་ཐུན་མོང་བ་འགའ་ཞིག་ནི། དོན་དམ་
དཔྱོད་བྱེད་ཀྱི་རིགས་པ་དངོས་མ་ཡིན་ཞིང་དེས་གྲུབ་པའི་དོན་རྟོགས་པ་ཡང་ཆོས་ཀྱི་བདག་མེད་རྟོགས་པ་མ་
ཡིན་ཏེ། མདོ་སྡེ་བ་དག་གིས་ཀྱང་ཤེས་པ་རྣམ་བཅས་སུ་ཚད་མས་གྲུབ་པའི་ཕྱིར་རོ། ། ཞེས་གསུངས་པའི་ཕྱིར།
གསུམ་པ་དེར་ཐལ། དེ་ཉིད་ལས། ཚད་འབྲས་ཡུལ་སོ་སོ་ལ་འཇུག་པ་དང་། ཚད་འབྲས་གཞལ་གསུམ་རྫས་
གཞན་དུ་འཛིན་པ་ནི། ཐུན་མོང་དུ་ལོག་པར་རྟོག་པ་སྟེ། དེ་ཡང་ཚད་འབྲས་ངོ་བོ་གཅིག་པ་དང་ཚད་མ་ལས་
གཞལ་བྱ་རྫས་གཞན་མ་ཡིན་པར་སྒྲུབ་པའི་རིག་པ་དག་གིས་སེལ་བར་བྱེད་དོ། ། ཞེས་གསུངས་པའི་ཕྱིར།
མདོར་ན་དབང་བོ་ཚད་མར་འཛིན་པ་མ་གཏོགས་པའི་སྡེ་བདུན་རྒྱན་ལས་གསུངས་པའི་འབྲས་རྟོག་དང་པོ་དང་
གཉིས་པའི་གེགས་ཐམས་ཅད། འབྲས་རྟག་གཉིས་པའི་གཞན་རིག་དང་རང་རིག་གི་ཚད་འབྲས་ཀྱི་གེགས་ཡིན་
པར་ཊཱིཀ་ཆེན་ལས་གསུངས་པའི་ཕྱིར་ཏེ། དེ་ཉིད་ལས། དེ་བས་ན་རྣམ་རིག་པའི་ལུགས་ཀྱི་རང་རིག་དང་གཞན་
རིག་གི་ཚད་འབྲས་ཇི་ལྟ་བ་བཞིན་རྟོགས་པ་ལ་གེགས་ཀྱི་གཙོ་བོ་ནི་བཞི་སྟེ། གཞལ་བྱ་ལ་ལོག་པར་རྟོག་པ་དང་།
ཚད་མ་ལ་ལོག་པར་རྟོག་པ་དང་། འབྲས་བུ་ལ་ལོག་པར་རྟོག་དང་། དེ་གསུམ་ག་ལ་ལོག་པར་རྟོག་པའོ། ། དང་
པོ་ལ་གཉིས། གཞན་རིག་མངོན་སུམ་གྱི་གཞལ་བྱ་ལ་ལོག་པར་རྟོག་པ་དུ་མ་ཞིག་ཡོད་ཀྱང༌། རྣམ་རིག་པའི་གྲུབ་
མཐའ་ཇི་ལྟ་བ་བཞིན་དུ་རྟོགས་པའི་གེགས་ཐུན་མོང་མ་ཡིན་པ་ནི། སྔོ་སོགས་ཕྱི་རོལ་གྱི་དོན་དུ་ཡོད་ཅིང་། ཕྱི་

ཚད་འབྲས་ཀྱི་དོགས་དཔྱོད། • 177 •
རོལ་གྱི་དོན་མེད་ན་སྔོ་སོགས་ཀྱང་མེད་དགོས་སྙམ་དུ་འཛིན་པའོ། ། དེའི་ཕྱིར་སྔོ་སོགས་མཐོང་བའི་མངོན་སུམ་གྱི་
གཟུང་རྣམ་ཕྱི་རོལ་དོན་གྱིས་གཏད་པའི་གཟུང་རྣམ་དུ་འཛིན་པ་ནི། གཞན་རིག་གི་ཚད་འབྲས་ཀྱི་ཚད་མ་ལ་ལོག་
པར་རྟོག་པ་དང་། རང་རིག་གི་གཞལ་བྱ་ལ་ལོག་པར་རྟོག་པའོ། ། དེ་ཡང་ལོག་རྟོག་འདི་ནི་སྔོ་སོགས་འཇལ་བའི་
ཚད་མ་དང། རང་རིག་གི་གཞལ་བྱ་ཡོང་བར་ངེས་ཀྱང་། གཟུང་འཛིན་རྫས་གཞན་དུ་འཛིན་པའི་སྒྲོ་འདོགས་མ་
ཆོད་པའི་དབང་གིས་བྱུང་བ་ཡིན་ལ། དེའི་སྔོ་སོགས་ཕྱི་རོལ་དུ་གྲུབ་པ་བཀག་པའི་སྒོ་ནས། ཚད་འབྲས་གཉིས་ཀྱི་
ཚད་མ་དང་། གཞལ་བྱར་བཞག་པའི་གཟུང་རྣམ་ལ་ལོག་རྟོག་འགོག་པའི་རིག་པ་དག་ནི། ཆོས་ཀྱི་བདག་མེད་
གཏན་ལ་འབེབ་པའི་དོན་དམ་དཔྱོད་བྱེད་ཀྱི་རིགས་པ་དངོས་ཡིན་ཞིང་། དེས་གཏན་ལ་ཕབ་པའི་དོན་རྟོགས་
པའི་ཚད་མ་ཡང་། ཆོས་ཀྱི་བདག་མེད་རྟོགས་པའི་ཚད་མ་ཡིན་ཏེ། གཟུང་འཛིན་རྫས་གཞན་དུ་མེད་པ་དང་།
སྔོ་སོགས་ཕྱི་རོལ་གྱི་དོན་དུ་མེད་པར་སྒྲུབ་བྱེད་ཀྱི་རིགས་པ་དང་། དེ་ལྟར་འཇལ་བའི་ཚད་མ་ཡིན་པའི་ཕྱིར་རོ་ནས།
འོན་ཀྱང་གཞུང་དེ་དག་གི་སྤྱིའི་བསྡུ་བ་ནི་གཞུང་དེ་དག་གི་སྐབས་ཉིད་དུ་བཤད་པར་བྱའོ། ། ཞེས་གསུངས་པའི་
ཕྱིར། ཁྱབ་སྟེ། འབྲས་རྟོག་དང་པོ་མདོ་སྡེ་བའི་ལུགས་དང་འབྲས་རྟོག་གཉིས་པ་སེམས་ཙམ་པའི་ལུགས་ཡིན་
པར་ཊིཀ་ཆེན་ལས་གསུངས་པའི་ཕྱིར་ཏེ། ལུང་སྔར་དྲངས་ཟིན་པའི་ཕྱིར། དེ་དག་གིས་རྟགས་གཉིས་པ་ཡང་
བསྒྲུབ་ནུས་པའི་ཕྱིར་ཟེར། ཡང་ལ་ལས། སྡེ་བདུན་རྒྱན་དང་། ཊཱིཀ་ཆེན་གཉིས་ལ་འགལ་བ་མེད་པར་ཐལ།
སྡེ་བདུན་རྒྱན་ལྟར་ན་འབྲས་རྟོག་དང་པོ་གཞན་རིག གཉིས་པ་རང་རིག་གི་ཚད་འབྲས་དང་། ཊཱིཀ་ཆེན་ལྟར་ན་
འབྲས་རྟོག་དང་པོ་མདོ་སྡེ་བ་དང་། གཉིས་པ་སེམས་ཙམ་པའི་ཚད་འབྲས་ཡིན་ལ། འདི་ལའང་གཞན་རིག་དང་
རང་རིག་གི་ཚད་འབྲས་གཉིས་ཡོད་པར་སྔར་དྲངས་པའི་ལུང་དེ་དག་གིས་སྒྲུབ་ནུས་ལ། དེའི་རྒྱུ་མཚན་གྱིས་ལོག་
རྟོག་དེ་དག་འབྲས་རྟོག་གང་གི་ལོག་རྟོག་ཏུ་འཇོག་ཚུལ་ཡང་མི་མཐུན་པའི་ཕྱིར་ཟེར་བ་སོགས་ལ་དཔྱད་དགོས་ལ།
དེར་མ་ཟད་སྔར་བཤད་པའི་ལོག་རྟོག་དེ་དག་འབྲས་རྟོག་གང་གི་ལོག་རྟོག་ཏུ་བཤད་པ་ལྟར་ཡིན་མིན་དང་། སྡེ་
བདུན་རྒྱན་དང་། ཊཱིཀ་ཆེན་གཉིས་སུ་འབྲས་རྟོག་གསུམ་པ་ཟུར་དུ་མ་གསུངས་ལ། ཚད་འབྲས་ཀྱི་རྣམ་གཞག་ཏུ་
རྗེའི་དགོངས་པར་གསུངས་པས་གང་མཁས་གྲུབ་རྗེའི་དགོངས་པ་ཡིན་མིན་སོགས་དཔྱད་བྱ་མང་། ཁྱད་པར་དུ་
དྲང་ངེས་ཡང་སྙིང་ལས། ཊཱིཀ་ཆེན་ནི་དཔྱད་པ་རྫོགས་དུས་ཀྱི་ཕྱི་རྩོམ་ཡིན་པས་དབང་བཙན་དགོས་ལ་རྩ་བ་དང་
ཡང་མཐུན་ཚབ་ཆེ་བས་དེ་བཞིན་བྱེད་དགོས་ཏེ། ཞེས་མཁས་གྲུབ་རྗེའི་དགོངས་པ་མཐར་ཐུག་ཊཱིཀ་ཆེན་ལྟར་ཡིན་
དགོས་པར་གསུངས་པས་དཔྱད་གཞི་ཆེའོ། ། ཡང་ཁ་ཅིག འབྲས་རྟོག་དང་པོ་ལ་མདོ་སེམས་ཐུན་མོང་བའི་ཚད་
འབྲས་དང་། མདོ་སྡེ་བའི་ཐུན་མོང་མིན་པའི་ཚད་འབྲས་གཉིས་ལས། གཉིས་པ་ཕྱི་དོན་གཞལ་བྱར་བྱས་པའི་
ཚད་འབྲས་ཡིན་ལ། དེ་ཡང་དོན་སྨྲ་བ་ཁ་དྲངས་པའི་ཕྱིར་དུ་མདོ་དང་སྡེ་བདུན་ལས་གསུངས་པའི་ཕྱིར་ཏེ།

• 178 • 
ཚད་འབྲས་ཀྱི་དོགས་དཔྱོད།
རིགས་རྒྱན་ལས། དེ་ལྟ་བུའི་ཚད་འབྲས་ཀྱི་རྣམ་གཞག་ལ་དོན་སྨྲ་བ་ཁ་དྲངས་པའི་ཕྱིར་དུ་རེ་ཞིག་ཕྱི་དོན་གཞལ་
བྱར་བཞག་པའི་ཚད་འབྲས་དང་། ཞེས་སོགས་གསུངས་པའི་ཕྱིར་ཟེར། ལ་ལས་དེ་མི་འཐད་པར་བྲལ། ཕྱི་དོན་
གཞལ་བྱར་བྱས་པས་དོན་སྨྲ་བ་སེམས་ཙམ་པ་ལ་དྲང་བར་མི་ནུས། མདོ་སྡེ་བའི་ལུགས་ལ་ཕྱི་དོན་གཞལ་བྱར་བྱས་
པའི་ཚད་འབྲས་ཀྱི་རྣམ་བཞག་ཡོད་ནའང་། སྐབས་འདིར་མངོན་སུམ་གྱི་ཚད་འབྲས་ལ་དེ་མི་རུང་བའི་ཕྱིར།
དང་པོ་དེར་ཐལ། སྡེ་བདུན་རྒྱན་ལས། ཕྱི་རོལ་གཞལ་བྱར་བྱས་པས་མདོ་སྡེ་བ་རྣམ་རིག་ལ་དྲང་མི་ནུས་པར་ཐལ།
ཕྱི་རོལ་གཞལ་བྱར་འདོད་པ་རྣམ་རིག་པའི་གྲུབ་མཐའ་རྟོགས་པའི་གེགས་ཡིན་པའི་ཕྱིར། ཞེས་དང་། ཊཱིཀ་ཆེན་
ལས། གཞན་ཡང་། སེམས་ཙམ་པའི་གྲུབ་མཐའ་རྟོགས་པ་ལ་ནི་ཕྱི་རོལ་གཞལ་བྱ་ཡིན་པ་ཁེགས་དགོས་པའི་ཕྱིར།
ཕྱི་རོལ་གཞལ་བྱར་བསྟན་ནས་གྲུབ་མཐའ་དེ་ལ་འཇུག་པ་ནི་སྔོན་མེད་པའི་གཞུང་ལུགས་སོ། ། ཞེས་གསུངས་པའི་
ཕྱིར། རྟགས་གཉིས་པ་དེར་ཐལ། སྡེ་བདུན་རྒྱན་ལས། དེ་བས་ན་མདོ་སྡེ་བ་རང་ལུགས་ཀྱི་ཚུར་མཐོང་གི་གཞན་
རིག་མངོན་སུམ་གྱི་ཚད་འབྲས་འཇོག་པ་ན། ཕྱི་དོན་གཞལ་བྱ་ཞེས་སམ། གཟུགས་སོགས་ཕྱི་རོལ་གྱི་དོན་གཞལ་
བྱ་ཞེས་སྨྲ་བ་ནི། རིགས་པའི་གཏིང་མ་སློབ་པའི་རྟགས་སུ་ཟད་དེ། ཞེས་སོགས་གསུངས་པའི་ཕྱིར། དེས་ན་མདོ་
སྡེ་བའི་ཐུན་མོང་མ་ཡིན་པའི་འབྲས་རྟོག་དང་པོའི་ཚད་འབྲས་ནི། ཊཱིཀ་ཆེན་ལས། འདིར་ནི་རང་ལུགས་རྣམ་
པར་འཇོག་པ་ན། འདི་ལྟར་བཤད་པར་སྟེ། སྔོན་པོ་གཞལ་བྱ། སྔོན་པོ་ལས་དངོས་སུ་སྐྱེས་པའི་གཟུང་རྣམ་ཚད་
མ། སྔོན་པོ་མངོན་སུམ་དུ་རྟོགས་པའི་ཤེས་པ་འབྲས་བུ་ཞེས་བྱ་བ་ནི། མདོ་སྡེ་བའི་གཞན་རིག་མངོན་སུམ་གྱི་ཚད་
འབྲས་ཡིན་ལ། སྔོན་པོ་གཞལ་བྱ། སྔོན་པོ་ལ་མི་བསླུ་བའི་སྔོན་པོའི་རྣམ་པ་ཚད་མ། སྔོན་པོ་རྟོགས་པའི་ཚད་མ་
འབྲས་བུ་ཞེས་པ་ཙམ་ཞིག་མདོ་སེམས་གཉིས་ཀས་འདོད་པ་ཁྱད་པར་མེད་ཀྱང༌། མི་འདྲ་བའི་ཁྱད་པར་ནི། མདོ་
སྡེ་བས་དབང་ཤེས་ལ་ཤར་བའི་སྔོན་པོའི་རྣམ་པ་སྔོན་པོ་ལས་སྐྱེས་པར་འདོད་པས་སྔོན་པོ་ཡུལ་དུ་ཡོད་པའི་སྟོབས་
ཀྱིས་ཤར་བའི་རྣམ་པར་འདོད་ལ། སེམས་ཙམ་པས་རྣམ་པ་དེ་བག་ཆགས་ཀྱི་སྟོབས་ལས་སྐྱེས་པར་འདོད་ཅིང་།
དེས་ན་སྔོན་འཛིན་མིག་ཤེས་ལ་སྔོན་པོ་རྒྱང་ཆད་དུ་སྣང་བ་དེ་སྣང་བ་ལྟར་དུ་གྲུབ་མ་གྲུབ་དང་། སྔོན་འཛིན་མིག་
ཤེས་འཁྲུལ་མ་འཁྲུལ་སོགས་སུ་འདོད་པའི་ཁྱད་པར་གྲུབ་མཐའ་གཉིས་པོ་ལ་འབྱུང་བའང་དེ་ཉིད་ཀྱིས་ཡིན་ནོ། །
དེས་ན་འབྲས་རྟོག་དང་པོ་ནི། མདོ་སྡེ་བའི་དབང་དུ་བྱས་པའི་ཚད་འབྲས་ཀྱི་རྣམ་བཞག་ཡིན་ཏེ། གཞན་རིག་
མངོན་སུམ་གྱི་གཟུང་རྣམ་ཡུལ་གྱི་སྟོབས་ལས་སྐྱེས་པར་ལེགས་པར་བསྒྲུབས་ནས། གཟུང་དོན་ལས་གཟུང་དོན་
དང་འདྲ་བར་སྐྱེས་པའི་རྣམ་པ་ཚད་མར་བཤད་པའི་ཕྱིར་རོ། ། ཞེས་གསུངས་པ་ལྟར་ཡིན་པའི་ཕྱིར་ཟེར་བ་ལ།
ཁོ་ན་རེ། རིགས་རྒྱན་ལས། ཕྱི་དོན་གཞལ་བྱར་བྱས་པའི་ཚད་འབྲས་གསུངས་པ་སྤྱིར་ཕྱི་དོན་གཞལ་བྱ་ཞེས་
པའམ་གཟུགས་ཕྱི་རོལ་དོན་དུ་གྲུབ་པ་གཞལ་བྱར་བྱས་པ་མ་ཡིན་པར་ཕྱི་རོལ་དོན་དུ་གྲུབ་པའི་གཟུགས་གཞལ་བྱ་

ཚད་འབྲས་ཀྱི་དོགས་དཔྱོད། • 179 •
བྱས་པ་ཡིན་པ་གང་ཞིག སྔོན་པོ་གཞལ་བྱ་སྔོན་པོ་ལས་དངོས་སུ་སྐྱེས་པའི་གཟུང་རྣམ་ཚད་མར་བྱས་པའང་མདོ་
སེམས་གཉིས་ཀྱི་ནང་ནས་མདོ་སྡེ་བའི་ཐུན་མོང་མ་ཡིན་པ་ཡིན་མོད། སྤྱིར་དེ་མ་ཡིན། ཊཱིཀ་ཆེན་ལས་འབྲས་རྟོག་
དང་པོ་མདོ་སྡེ་བའི་ཚད་འབྲས་སུ་གསུངས་པ་ལྟར་ཁས་ལེན་མི་རིགས་པའི་ཕྱིར། དང་པོ་གྲུབ་སྟེ། བློ་རིག་ཟུར་
རྒྱུན་ལས། དང་པོ་ནི། གཟུགས་གཞལ་བྱ་དང་། རང་ཡུལ་གྱི་རྣམ་པ་ཤར་ནས་གཟུགས་ལ་གསར་དུ་མི་བསླུ་
བའི་རིག་པ་ཚད་མ་དང་། གཟུགས་རྟོགས་པའི་ཚད་མ་འབྲས་བུ་ཞེས་བྱ་བ་ནི་མདོ་སེམས་གཉིས་ཀས་ཐུན་མོང་དུ་
ཁས་ལེན་པའི་ཚད་འབྲས་ཡིན་ལ། ཕྱི་དོན་གྱི་གཟུགས་གཞལ་བྱ་དང༌། རང་ཡུལ་གྱི་རྣམ་པ་ཤར་ནས་གཟུགས་ལ་
གསར་དུ་མི་བསླུ་བའི་ཤེས་པ་ཚད་མ། ཕྱི་དོན་གྱི་གཟུགས་རྟོགས་པའི་ཚད་མ་འབྲས་བུ་ཞེས་བྱ་བ་ནི་མདོ་སྡེ་བའི་
ཐུན་མོང་མ་ཡིན་པའི་ཚད་འབྲས་ཡིན་ཏེ། དེ་གཉིས་ཀའང་འབྲས་རྟོག་དང་པོའི་ཚད་འབྲས་སོ་ཞེས་གསུངས་པའི་
ཕྱིར་དང་། རིགས་རྒྱན་ལས་ཀྱང་། གཉིས་པ་རང་ལུགས་ལ། གཟུགས་གཞལ་བྱ། རང་ཡུལ་གྱི་རྣམ་པ་ཤར་
ནས་གཟུགས་ལ་གསར་དུ་མ་བསླུ་བའི་ཤེས་པ་ཚད་མ། གཟུགས་རྟོགས་པའི་ཚད་མ་འབྲས་བུ་ཞེས་བྱ་བ་ནི། ཞེས་
སོགས་སྔ་མ་ཇི་ལྟ་བ་བཞིན་གསུངས་པའི་ཕྱིར། གཉིས་པ་དེར་ཐལ། དེ་མདོ་སྡེ་སྤྱོད་པའི་དབུ་མ་བས་ཀྱང་ཁས་
བླངས་པའི་ཕྱིར། གསུམ་པ་དེར་ཐལ། དྲང་མ་ཐག་པའི་ལུང་དེ་དག་གིས་འགྲུབ་པའི་ཕྱིར་ཟེར། ལ་ལས། ཁྱོད་
ཀྱི་སྒྲུབ་བྱེད་མི་འཐད་པར་ཐལ། ཕྱི་དོན་གྱི་གཟུགས་གཞལ་བྱར་བྱས་པའི་ཚད་འབྲས་དེ་ཡང་མདོ་སྡེ་སྤྱོད་པའི་
དབུ་མ་བས་ཁས་ལེན་ལ། མདོ་སྡེ་བའི་ལུགས་ལ། ཕྱི་རོལ་དོན་དུ་གྲུབ་པའི་གཟུགས་རྟོགས་པའི་གང་ཟག་ཡིན་ན།
གཟུགས་ཕྱི་རོལ་དོན་དུ་གྲུབ་པར་རྟོགས་པའི་གང་ཟག་ཡིན་དགོས་པའི་ཕྱིར་ཏེ། སེམས་ཙམ་པའི་ལུགས་ལ་ཕྱི་
རོལ་དོན་དུ་མ་གྲུབ་པའི་གཟུགས་རྟོགས་པའི་གང་ཟག་ལ་གཟུགས་ཕྱི་རོལ་དོན་དུ་མ་གྲུབ་པར་རྟོགས་པས་ཁྱབ་པའི་
ཕྱིར། ཀུན་གཞི་མཐའ་དཔྱོད་ལས། དེ་ལ་ཁོ་ན་རེ། རིགས་ངེས་རྒྱུན་ཞུགས་ཆོས་ཅན། ཁྱོད་ཀྱི་གསུམ་པ་རྣམ་
ཤེས་གྱི་རྟེན་འབྲེལ་རྟོགས་པར་ཐལ། ཡན་ལག་བཅུ་གཉིས་རྟོགས་པའི་ཕྱིར། འདོད་ན། ཀུན་གཞི་རྟོགས་པར་
ཐལ། དེ་ཀུན་གཞི་ཡིན་པའི་ཕྱིར་ན་མ་ཁྱབ། ཁྱོད་ཀྱི་ཕྱི་རོལ་དོན་དུ་མ་གྲུབ་པའི་བུམ་པ་རྟོགས་པར་ཐལ། བུམ་
པ་རྟོགས་པ་གང་ཞིག བུམ་པ་དེ་ཡིན་པའི་ཕྱིར། ཁྱབ་པ་འགྲིག ཅེས་གསུངས་པའི་ཕྱིར་ཟེར་པ་སོགས་ལ་
དཔྱད་དགོས་ལ། གྲུབ་མཐའ་བཞིའི་ནང་ནས་མདོ་སྡེ་བའི་ཐུན་མོང་མིན་པའི་ཚད་འབྲས་འཇོག་ཚུལ་ཇི་ལྟར་ཡིན་
དཔྱད་རྒྱུ་མང་། གཞན་ཡང་། ཤེས་པའི་བདག་ཉིད་དུ་གྱུར་བའི་གཟུགས་གཞལ་བྱར་བྱས་བའི་ཚད་འབྲས་ཀྱི་
རྣམ་གཞག་ཆོས་ཅན། མདོ་སེམས་གཉིས་ཀྱི་ནང་ནས་སེམས་ཙམ་ཐུན་མོང་མ་ཡིན་པའི་ཚད་འབྲས་ཀྱི་རྣམ་གཞག་
མཡིན་པར་ཐལ། མདོ་སྡེ་བས་ཀྱང་དེ་ཁས་ལེན་པའི་ཕྱིར་ཏེ། མདོ་སྡེ་བས་ཤེས་པའི་བདག་ཉིད་དུ་གྱུར་བའི་
གཟུགས་ཁས་ལེན་པའི་ཕྱིར་ཏེ། དེའི་རྒྱུད་ལ་ཤེས་པའི་བདག་ཉིད་དུ་གྱུར་བའི་གཟུགས་རྟོགས་པའི་ཚད་མ་ཡོད་

• 180 • ཚད་འབྲས་ཀྱི་དོགས་དཔྱོད།
པའི་ཕྱིར་ཏེ། དེའི་རྒྱུད་ལ་དེ་འདྲ་བའི་གཟུགས་འཛིན་མིག་ཤེས་ཡོད་པའི་ཕྱིར་ཏེ། དེའི་རྒྱུད་ལ་གཟུགས་འཛིན་
མིག་ཤེས་ཡོད་པའི་ཕྱིར། ཁྱབ་སྟེ། གཟུགས་འཛིན་མིག་ཤེས་ཡིན་ན། དེ་འདྲ་བའི་གཟུགས་འཛིན་མིག་ཤེས་
ཡིན་དགོས་པའི་ཕྱིར་ཏེ། ཤེས་པའི་བདག་ཉིད་དུ་མ་གྱུར་བའི་གཟུགས་མེད་པའི་ཕྱིར་རོ། གཞན་ཡང་། མདོ་སྡེ་
བ་ཆོས་ཅན། དཀོན་མཆོག་གསུམ་ལ་སྐུར་བ་བཏབ་པའི་གང་ཟག་ཡིན་པར་ཐལ། ཤེས་པའི་བདག་ཉིད་དུ་གྱུར་
པའི་དཀོན་མཆོག་གསུམ་མེད་པར་ཁས་ལེན་པའི་ཕྱིར། ཁྱབ་སྟེ། དེ་མེད་པར་འཛིན་པའི་བློ་སྐུར་འདེབས་ཡིན་
པའི་ཕྱིར། གཞན་ཡང་། དེ་ཆོས་ཅན། རང་རྒྱུད་ཀྱི་སྡོམ་པ་ལ་སྐུར་བ་འདེབས་པར་ཐལ་བ་དང་། རང་རྒྱུད་ཀྱི་
ཕུང་ཁམས་སྐྱེ་མཆེད་ལ་སྐུར་བ་བཏབ་པའི་གང་ཟག་ཡིན་པར་ཐལ་ལོ། ། གཞན་ཡང་། ལུང་གི་རྗེས་འབྲང་གི་
མདོ་སྡེ་བ་དང་བྱེ་བྲག་སྨྲ་བ་རེ་རེ་ནས་ཆོས་ཅན། ཤེས་པའི་བདག་ཉིད་དུ་གྱུར་བའི་ཆོས་མངོན་པ་མཛོད་ཀྱི་རྗེས་སུ་
འབྲང་བའི་གྲུབ་མཐའ་སྨྲ་བ་མ་ཡིན་པར་ཐལ། དེ་དག་མེད་པར་ཁས་ལེན་པའི་ཕྱིར་ཏེ། ཤེས་པའི་བདག་ཉིད་དུ་
གྱུར་བའི་ཆོས་གང་ཡང་མེད་པར་ཁས་ལེན་པའི་ཕྱིར་ཏེ། ཉན་ཐོས་སྡེ་བ་ཡིན་པའི་ཕྱིར། འདོད་ན། དེ་འདྲ་
བའི་ཆོས་མངོན་པ་མཛོད་ཀྱི་རྗེས་སུ་འབྲང་བའི་ནང་བའི་གྲུབ་མཐའ་སྨྲ་བ་མེད་པར་ཐལ་ལོ། ། འདོད་ན། དེ་
འདྲ་བའི་ཆོས་མངོན་པ་མཛོད་ཀྱི་སྒྲས་ཟིན་ལྟར་ཁས་ལེན་པའི་ནང་བའི་གྲུབ་མཐའ་སྨྲ་བ་མེད་པར་ཐལ་ལོ། ། དེ་
འདྲ་བའི་ཆོས་མངོན་པ་མཛོད་དེ་དེ་འདྲ་བའི་ཉན་ཐོས་སྡེ་གཉིས་ཀྱི་རང་གཞུང་མ་ཡིན་པར་ཐལ་ལོ། ། འདོད་ན།
ཤེས་པའི་བདག་ཉིད་དུ་གྱུར་བའི་བདེན་བཞིའི་ཆོས་འཁོར་ཆོས་ཅན། ཉན་ཐོས་སྡེ་གཉིས་ཀྱི་རང་གཞུང་མ་ཡིན་
པར་ཐལ་ལོ། འདོད་ན། དེ་འདྲ་བའི་བདེན་བཞིའི་ཆོས་འཁོར་དང་། དེ་འདྲ་བའི་ཆོས་མངོན་པ་མཛོད་གཉིས་
སུ་གཟུགས་ནས་འཕགས་ལམ་ཡན་ལག་གི་བར་གྱི་ཆོས་རྣམས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱི་གྲུབ་པར་དངོས་སུ་མ་བསྟན་པར་ཐལ་ལོ། ། འདོད་མི་ནུས་ཏེ། འདིར་བསྟན་འཁོར་ལོ་དང་པོ་ཡིན་པའི་ཕྱིར།
ཁྱབ་སྟེ། མདོ་སྡེ་དགོངས་འགྲེལ་ལས། ཕུང་བོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། ཞེས་སོགས་དང་།
ཕར་ཕྱིན་མཐའ་དཔྱོད་ལས་ཀྱང་། དྲི་ཞུས་ཀྱི་འཁོར་ལོ་དང་པོ་ཡིན་པར་ཐལ། འདོད་པའི་ཕྱིར། འདོད་ན།
གཟུགས་ནས་བྱང་ཕྱོགས་བར་གང་རུང་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྟོན་
པའི་མདོ་ཡིན་པར་ཐལ། འདོད་པའི་ཕྱིར། ཞེས་སོགས་གསུངས་པའི་ཕྱིར་ན་ཞིབ་ཆ་དགོས། ཁ་ཅིག་གིས།
འབྲས་རྟོག་གཉིས་པའི་དངོས་ཀྱི་བསྟན་བྱ་གཙོ་བོར་གྱུར་བའི་ཚད་འབྲས་ཀྱི་རྣམ་གཞག་ཡིན་ན་རང་རིག་གི་ཚད་
འབྲས་ཀྱི་རྣམ་གཞག་ཡིན་པས་ཁྱབ་སྟེ། དེ་ལ་གཞན་རིག་མེད་པའི་ཕྱིར། ཞེས་པའི་ཐད་ཀྱི་ཐར་ལམ་གསལ་བྱེད་
ལས། རྣམ་རིག་པའི་ཐུན་མོང་མ་ཡིན་པའི་རང་རིག་གི་ཚད་འབྲས་ཀྱི་རྣམ་གཞག་འདི་ལྟར་བྱ་སྟེ། རང་གི་བདག་
ཉིད་དུ་གྱུར་བའི་གཞལ་བྱ་རིག་པའི་གཟུང་རྣམ་གཞལ་བྱ། སྒྲོ་འདོགས་གསར་དུ་གཅོད་པའི་འཛིན་རྣམ་ཚད་མ།

ཚད་འབྲས་ཀྱི་དོགས་དཔྱོད། • 181 •
རང་གི་བདག་ཉིད་འབྲས་བུའོ་ཞེས་དང༌། དེ་ཚེ་གཞན་རིག་མེད་པའི་ཕྱིར། ། རང་ཉིད་རིག་པ་འབྲས་བུར་
འདོད། ། ཅེས་པའི་ཐད་ཀྱི་རྣམ་ངེས་དར་ཊཱིཀ་ལས། ཤེས་པའི་བདག་ཉིད་དུ་གྱུར་བའི་སྔོན་པོའི་རྣམ་པ་གཞལ་
བྱ། གསར་དུ་མི་བསླུ་བར་འཛིན་པའི་རྣམ་པ་ཚད་མ། རང་རིག་མངོན་སུམ་ཚད་མ་འབྲས་བུ། ཞེས་བཤད་ནས་
འབྲས་རྟོག་གཉིས་པའི་གཞན་རིག་གི་ཚད་འབྲས་མ་བཤད་པའི་རྒྱུ་མཚན་ཡོད་པའི་ཕྱིར་ཟེར། ཡང་ཁ་ཅིག
འབྲས་རྟོག་གཉིས་པའི་དངོས་ཀྱི་བསྟན་བྱ་གཙོ་བོར་གྱུར་བའི་ཚད་འབྲས་ཀྱི་རྣམ་གཞག་ཡིན་ན། གཞན་རིག་གི་
ཚད་འབྲས་ཀྱི་རྣམ་གཞག་ཡིན་དགོས་པ་རྒྱལ་ཚབ་རྗེའི་དགོངས་པ་མཐར་ཐུག་ཡིན་ཏེ། ཐར་ལམ་གསལ་བྱེད་ལས།
གཞུང་སྔ་མ་རྣམས་ཀྱི་འབྲེལ་གྱི་དབང་དུ་བྱས་ན། དབང་པོའི་མངོན་སུམ་རང་གི་བདག་ཉིད་དུ་གྱུར་བའི་གཞལ་
བྱ་རིག་པ་འབྲས་བུ་ཞེས་པར་གནས་ཏེ། སྔར་བསྟན་པ་རྣམས་དབང་མངོན་གྱི་གཟུང་འཛིན་རྫས་གཞན་འགོག་པ་
ཤ་སྟག་དུ་སྣང་བའི་ཕྱིར། ཞེས་གསུངས་པའི་ཕྱིར་ཟེར། ལ་ལས་དེ་གཉིས་ཀ་མི་འཐད་པར་ཐལ། དེ་འདྲ་བའི་
ཚད་འབྲས་ཀྱི་རྣམ་གཞག་མེད་པའི་ཕྱིར། མ་གྲུབ་ན། འབྲས་རྟོག་གཉིས་པ་ཆོས་ཅན། ཁྱོད་ཀྱི་དངོས་ཀྱི་བསྟན་
བྱའི་གཙོ་བོར་གྱུར་བའི་ཚད་འབྲས་ཀྱི་རྣམ་གཞག་མེད་པར་ཐལ། ཁྱོད་བསྟན་བཅོས་མ་ཡིན་པའི་ཕྱིར། གཞན་
ཡང་འབྲས་རྟོག་གཉིས་པ་སྟོན་པའི་གཞུང་གི་བསྟན་བྱའི་གཙོ་བོ་ལ་བྱེད་ཟེར་ནའང་མི་འཐད་པར་ཐལ། དེ་ལ་
རང་རིག་དང་གཞན་རིག་གི་ཚད་འབྲས་གཉིས་ཡོད་པའི་ཕྱིར་ཏེ། ཐར་ལམ་གསལ་བྱེད་ཀྱི་ལུང་གཉིས་དྲངས་ཟིན་
པ་དེའི་ཕྱིར་དང་། རྣམ་འགྲེལ་ཊཱིཀ་ཆེན་ལས། རྣམ་རིག་པའི་ལུགས་ཀྱི་མངོན་སུམ་གྱི་ཚད་འབྲས་ནི་གཉིས་ཏེ།
གཞན་རིག་མངོན་སུམ་དང་། རང་རིག་མངོན་སུམ་གྱི་ཚད་འབྲས་སོ། ། དང་པོ་ནི། སྔོན་པོ་གཞལ་བྱ། བག་
ཆགས་བརྟན་པ་ལས་བྱུང་བའི་སྔོན་པོ་གསལ་བར་སྣང་བའི་གཟུང་རྣམ་ཚད་མ། སྔོན་པོ་མངོན་སུམ་དུ་རྟོགས་
པའི་ཤེས་པ་འབྲས་བུ་ཞེས་བྱ་བ་འདི་ཡིན་ཞིང་། རང་རིག་གི་ཚད་འབྲས་ནི། གཟུང་རྣམ་གཞལ་བྱ། འཛིན་
རྣམ་ཚད་མ། ཡུལ་ལས་རྫས་གཞན་དུ་མེད་པའི་གཟུང་རྣམ་གཉིས་སྣང་དང་བྲལ་བའི་སྒོ་ནས་རིག་པའི་རང་རིག་
འབྲས་བུ་ཞེས་བྱ་བ་སྟེ། དེ་ལྟ་བུའི་རང་རིག་གི་ཚད་འབྲས་དེ་ཉིད་འཆད་པར་བྱེད་པ་ནི། ཚད་མ་མདོར། ཡང་
ན་ནང་རིག་འབྲས་བུ་ཡིན། ། ཞེས་པ་ནས། འདིར་གཉིས་སུ་སྣང་བ་སྐྱེས་ཏེ། རང་རིག་གི་སྣང་བ་དང་ཡུལ་གྱི་
སྣང་བའོ། ། སྣང་བ་གཉིས་ལས་གང་རང་རིག་པ་དེ་ནི་འབྲས་བུར་གྱུར་རོ། ། ཞེས་པ་དེ་ཉིད་ལ་དེའི་དོན་འགྲེལ་
བ་ནི། དོན་རིག་གང་ཡིན་སོ་སོར་རིག ། ཅེས་པ་ནས། མྱོང་བ་ཉིད་ནི་འབྲས་བུ་ཡིན། ། ཞེས་པའི་བར་རོ། །
གཞན་རིག་གི་ཚད་འབྲས་དེ་ཉིད་འཆད་པར་བྱེད་པ་ནི། ཚད་མ་མདོར། དེ་ཡི་ངོ་བོ་ལས་དོན་ངེས། ། གང་གི་
ཚེ་ཤེས་པ་ཡུལ་དང་བཅས་པ་དོན་ཡིན་པ་དེའི་ཚེ། དེ་དང་རྗེས་སུ་མཐུན་པའི་རང་རིག་པ་འདོད་པའམ་མི་འདོད་
པའི་དོན་རྟོགས་པར་བྱེད་དོ། ། ཞེས་པ་སྟེ། དེ་ཉིད་འགྲེལ་བ་ནི། གང་ཚེ་རྣམ་རིག་རྒྱུ་ཡི་ཡུལ། ། ཞེས་པ་ནས།

• 182 • ཚད་འབྲས་ཀྱི་དོགས་དཔྱོད།
དོན་རིག་པར་ནི་གྱུར་བ་ཡིན། ། ཞེས་པའི་བར་རོ། ། ཞེས་གསུངས་པའི་ཕྱིར་དང་། སྡེ་བདུན་རྒྱན་དང་རིགས་
རྒྱན་སོགས་ལས་ཀྱང་དེ་ལྟར་དུ་གསུངས་པའི་ཕྱིར་དང༌། སྔར་དྲངས་པའི་ཐར་ལམ་གསལ་བྱེད་ཀྱི་ལུང་དེ་ལ་
བརྟེན་ནས། ཡང་ན་རང་རིག་འབྲས་བུ་ཡིན། ། ཞེས་པའི་རང་རིག་རང་རིག་མཚན་ཉིད་པ་མིན་པར་འདོད་
པའང་དེས་ཁེགས་ནུས་པའི་ཕྱིར་ཟེར་བ་སོགས་ལ་དཔྱད་དགོས་ལ་ཁྱད་པར་དུ་ཐར་ལམ་གསལ་བྱེད་ཀྱི་བཤད་ཚུལ་
ལ་དཔྱད་དགོས་སོ། ། ཡང་ཁ་ཅིག་གིས། ཤེས་པ་ཡིན་ན་རང་སྟེང་གི་རང་རིག་གི་ཚད་འབྲས་ཀྱི་རྣམ་གཞག་ཡོད་
པས་མ་ཁྱབ་པའི་ཕྱིར་ཏེ། སོ་སྐྱེའི་རྒྱུད་ཀྱི་དུས་མཐའི་སྐད་ཅིག་མའི་ངོ་བོར་གྱུར་བའི་ཡིད་ཀྱི་མངོན་སུམ་དང་།
བྱེ་བྲག་པའི་རྒྱུད་ཀྱི་བདེ་བ་དང་། རྒྱང་འཕེན་གྱི་རྒྱུད་ཀྱི་རྗེས་དཔག་ཚད་མ་རྣམས་ཀྱི་སྟེང་གི་རང་རིག་གི་ཚད་
འབྲས་ཀྱི་རྣམ་གཞག་མེད་པའི་ཕྱིར་ཏེ། དེ་གསུམ་ཉམས་སུ་མྱོང་བའི་རང་རིག་གསུམ་སྣང་ལ་མ་ངེས་པའི་བློ་ཡིན་
པའི་ཕྱིར་ཏེ། བློ་རིག་མཐའ་དཔྱོད་ལས། སོ་སྐྱེའི་རྒྱུད་ཀྱི་དུས་མཐའི་སྐད་ཅིག་མའི་ངོ་བོར་གྱུར་བའི་ཡིད་མངོན་
འཛིན་པའི་རང་རིག་དང་། བྱེ་བྲག་པའི་རྒྱུད་ཀྱི་བདེ་བ་འཛིན་པའི་རང་རིག་དང་རྒྱང་འཕེན་གྱི་རྒྱུད་ཀྱི་རྗེས་
དཔག་ཚད་མ་འཛིན་པའི་རང་རིག་ལྟ་བུ་སྣང་ལ་མ་ངེས་པ་ཡིན། ཞེས་དང་། སོ་སྐྱེའི་རྒྱུད་ཀྱི་ཡིད་མངོན་ཆོས་
ཅན། ཁྱོད་སོ་སྐྱེ་ལ་ཤིན་ཏུ་ལྐོག་གྱུར་མ་ཡིན་པར་ཐལ། ཁྱོད་དེའི་རྒྱུད་ཀྱི་མངོན་སུམ་གྱིས་གྲུབ་པའི་ཕྱིར། དེའི་
རྒྱུད་ཀྱི་དེ་འཛིན་པའི་རང་རིག་མངོན་སུམ་གྱིས་གྲུབ་པའི་ཕྱིར། དེར་ཐལ། དེའི་རྒྱུད་ཀྱི་ཤེས་པ་ཡིན་པའི་ཕྱིར་ན་
མཁྱབ། ཁྱབ་པར་ཐལ། ཤེས་པ་ཡིན་ན་རང་འཛིན་པའི་རང་རིག་ཡོད་པས་ཁྱབ་པའི་ཕྱིར་ན་ཡང་མ་ཁྱབ་སྟེ།
རྒྱུན་དང་ལྡན་པའི་ཤེས་པ་དང་ཚད་མ་ལ་རང་རིག་མངོན་སུམ་གྱིས་གྲུབ་པས་ཁྱབ་ཀྱང་ཤེས་པ་ཙམ་ལ་རང་རིག་
གིས་གཞལ་བས་མ་ཁྱབ་པའི་ཕྱིར། ཞེས་གསུངས་པའི་ཕྱིར། གཞན་ཡང་རང་རིག་ལ་སྣང་ལ་མ་ངེས་པ་ཡོད་པའི་
ཕྱིར་ཏེ། སྣང་ལ་མ་ངེས་པའི་བློ་ཡིན་པར་གྱུར་བའི་དབང་མངོན་ཡིད་མངོན་རང་རིག་མངོན་སུམ་གསུམ་ཡོད་
པའི་ཕྱིར་ཏེ། བློ་རིག་མཐའ་དཔྱོད་ལས། དེ་ལ་དབྱེ་ན་རང་ཡིན་པར་གྱུར་བའི་དབང་མངོན་ཡིད་མངོན་རང་
རིག་མངོན་སུམ་གསུམ་ཡོད། ཅེས་དང་། སྣང་ལ་མ་ངེས་པའི་ཡིད་མངོན་གྱི་མཚན་གཞི། དུས་མཐའི་སྐད་ཅིག་
མ་གཅིག་གི་དབང་དུ་བྱས་པའི་ཡིད་མངོན་དང་། རང་རིག་ལ་ཡང་རིགས་འདྲ། ཞེས་གསུངས་པའི་ཕྱིར་ཟེར།
ཡང་ཁ་ཅིག ཡིག་ཆར་དེ་ལྟར་གསུངས་པ་ཡང་ཚིག་ཟིན་ལྟར་མི་རུང་བའི་ཕྱིར་ཏེ། བྱེ་བྲག་པའི་རྒྱུད་ཀྱི་བདེ་བ་
རྒྱུན་དང་ལྡན་པའི་ཤེས་པ་ཡིན་པ་གང་ཞིག རྒྱང་འཕེན་པའི་རྒྱུད་ཀྱི་རྗེས་དཔག་ཚད་མ་ཚད་མ་ཡིན་ཀྱང་། དེ་
གཉིས་འཛིན་པའི་རང་རིག་སྣང་ལ་མ་ངེས་པའི་བློ་ཡིན་པར་དྲངས་མ་ཐག་པའི་ལུང་དེས་སྒྲུབ་པའི་ཕྱིར་ཟེར།
གཞན་དག་ན་རེ། དེ་མི་འཐད་པར་ཐལ། ཤེས་པ་ཡིན་ནའང་སྟེང་གི་རང་རིག་གི་ཚད་འབྲས་ཀྱི་རྣམ་གཞག་ཡོད་
པས་ཁྱབ་པའི་ཕྱིར་ཏེ། རྣམ་ངེས་ལས། དཔེར་ན་འདོད་ཆགས་སོགས་ཚོར་བཞིན། ། དེར་བདག་ཡུལ་དུ་བྱེད་

• 183 •
ཚད་འབྲས་ཀྱི་དོགས་དཔྱོད།
པ་ན། ། གཞལ་བྱ་འཇལ་བྱེད་འབྲས་གནས་པ། ། འདི་ནི་ཀུན་ལ་སྦྱར་བར་བྱ། ། ཞེས་གསུངས་པའི་ཕྱིར། ཁ་
ཅིག་གིས། ལུང་དེའི་དོན་དེ་ལྟར་མ་ཡིན་པར་ཐལ། རྗེ་བཙུན་པའི་ཚད་འབྲས་ཀྱི་མཐའ་དཔྱོད་ལས། ཁོ་ན་རེ།
ཤེས་པ་ཡིན་ན་རང་ཉིད་གཞལ་བྱ། རང་ཉིད་ཉམས་སུ་མྱོང་བའི་འཛིན་རྣམ་ཚད་མ། ། རང་ཉིས་ཉམས་སུ་མྱོང
བའི་རང་རིག་འབྲས་བུར་བྱས་པའི་ཚད་འབྲས་ཀྱི་རྣམ་གཞག་འཐད་པས་ཁྱབ་པར་ཐལ། དེ་འདྲའི་ཚད་འབྲས་ཀྱི་
རྣམ་གཞག་ཤེས་པ་ཀུན་ལ་སྦྱར་བར་བྱ་བ་ཡིན་པའི་ཕྱིར་ཏེ། འདི་ནི་ཀུན་ལ་སྦྱར་བར་བྱ། ཞེས་གསུངས་པའི་ཕྱིར་
ན་མ་ཁྱབ་སྟེ། གཟུང་རྣམ་གཞལ་བྱ། འཛིན་རྣམ་ཚད་མ། རང་རིག་འབྲས་བུར་བྱས་པའི་ཚད་འབྲས་ཀྱི་རྣམ་
གཞག་མདོ་སེམས་ཀུན་གྱིས་ཁས་ལེན་པ་ལུང་དེའི་དོན་ཡིན་པའི་ཕྱིར། ཞེས་གསུངས་པའི་ཕྱིར་ཟེར། དེ་གཏན་
ནས་མི་འཐད་པར་ཐལ། དེ་འདྲ་བའི་ཚད་འབྲས་ཀྱི་རྣམ་གཞག་མདོ་སེམས་གཉིས་ཀྱི་ལུགས་ལ་སྦྱར་བར་བྱ་བ་
ཡང་ཡིན། ཤེས་པ་ཀུན་ལ་སྦྱར་བར་བྱ་བ་ཡང་ཡིན་པའི་ཕྱིར། ཐར་ལམ་གསལ་བྱེད་ལས། ཤེས་པ་རང་གི་
བདག་ཉིད་ཡུལ་དུ་བཞག་ན། གཟུང་རྣམ་གཞལ་བྱ། འཇལ་བྱེད་འཛིན་རྣམ་ཚང་མ་རང་རིག་འབྲས་བུར་གནས་
པའི་ཚད་འབྲས་ཀྱི་རྣམ་གཞག་འདི་ནི་ཆོས་ཅན། རྣམ་རིག་པ་སོགས་ཀུན་གྱི་ལུགས་ལ་སྦྱར་བར་བྱ་སྟེ། ཀུན་གྱིས་
ཁས་བླངས་པར་འོས་པའི་ཕྱིར། ཡང་ན་རང་རིག་ཁོ་ན་ལ་སྦྱར་བར་བྱ་བ་མ་ཡིན་ཏེ། ཁ་ཕྱིར་བལྟའི་ཤེས་པ་ཀུན་
ལའང་སྦྱར་བར་བྱ་བའི་ཕྱིར། ཞེས་གསུངས་པའི་ཕྱིར། ཁྱབ་སྟེ། རང་རིག་ལ་རང་རིག་གི་ཚད་འབྲས་ཀྱི་རྣམ་
གཞག་སྦྱར་དགོས་པར་མ་ཟད་གཞན་རིག་གི་ཤེས་པ་ཀུན་ལའང་སྦྱོར་དགོས་པ་ལུང་དེའི་དོན་ཡིན་དགོས་པའི་ཕྱིར་
ཏེ། འང་སྒྲའི་དོན་ཡོད་པའི་ཕྱིར། དེས་ན་སྔར་གྱི་དེ་རྗེ་བཙུན་པའི་རང་ལུགས་མིན་གྱི་བོད་སྔ་མའི་བཤད་ཚུལ་
བཀོད་པ་ཙམ་དུ་ཤེས་པར་བྱའོ། ། གཞན་ཡང་། ཊཱིཀ་ཆེན་ལས། ཤེས་པ་རང་གི་བདག་ཉིད་གཞལ་བྱ། དེ་
འཇལ་བྱེད་འཛིན་རྣམ་ཚད་མ། རང་རིག་འབྲས་བུར་གནས་པའི་རྣམ་གཞག་འདི་ནི་ཤེས་པ་ཀུན་ལ་སྦྱར་བར་
བྱའི་རང་རིག་གི་ཚད་འབྲས་གཞག་ཏུ་མེད་པའི་ཤེས་པ་མི་སྲིད་དོ། ། ཞེས་དང་། ཤེས་པ་རང་གི་བདག་ཉིད་
གཞལ་བྱར་བྱས་པའི་རང་རིག་གི་ཚད་འབྲས་ནི། ཤེས་པ་ཐམས་ཅད་ལ་སྦྱར་དུ་རུང་ལ། གཟུང་རྣམ་གཞལ་བྱ་
བྱས་པའི་རང་རིག་གི་ཚད་འབྲས་ནི། ཁ་ནང་བལྟས་ཀྱི་ཤེས་པ་ཁོ་ནའི་དབང་དུ་བྱས་པའི་རང་རིག་གི་ཚད་འབྲས་
ལ་སྦྱར་དུ་མི་རུང་བའི་ཕྱིར་རོ། ། ཞེས་གསུངས་པའི་ཕྱིར། གཞན་ཡང་ཤེས་པ་ཡིན་ན་རང་ཉམས་སུ་མྱོང་པའི་
རང་རིག་འབྲས་བུར་བྱས་པའི་ཚད་འབྲས་ཀྱི་རྣམ་བཞག་ཡོད་པས་ཁྱབ་པར་ཐལ། དེ་འདྲའི་ཁྱབ་པ་ཡོད་པ་ཀུན་
མཁྱེན་བླ་མའི་དགོངས་པའང་ཡིན་པའི་ཕྱིར་ཏེ། དབུ་མའི་མཐའ་དཔྱོད་ལས། མདོ་སེམས་དེ་གཉིས་ཀས་ཆགས་
སོགས་སེམས་སེམས་བྱུང་མཐའ་དག་ལ་དེའི་སྟེང་གི་རང་རིག་འཛིན་པའི་རྣམ་པ་ཡན་གར་བར་གྱུར་བའི་མངོན་
སུམ་རེ་ཁས་བླངས་པའི་ཕྱིར། ཁྱབ་སྟེ། དེའི་ལུགས་ལ་མངོན་སུམ་ལ་ཤེས་པས་ཁྱབ་པའི་ཕྱིར། མ་ཁྱབ་མཚམས་

• 184 •
 ཚད་འབྲས་ཀྱི་དོགས་དཔྱོད།
་་་་་་་་བས་མ་- - --- ----------
ལ་རྟགས་དེར་ཐལ། ཆགས་སོགས་སེམས་སེམས་བྱུང་གཞལ་བྱ། དེ་དག་རང་རང་གི་སྟེང་གི་བདག་ཉིད་འབའ་
ཞིག་རིག་པའི་རང་རིག་ཚད་མ། བདག་ཉིད་རྟོགས་པར་བྱེད་པའི་རང་བཞིན་ནི་འབྲས་བུར་བཞག་པའི་ཕྱིར།
རྣམ་ངེས་ལས། དཔེར་ན་འདོད་ཆགས་སོགས་ཚོར་བཞིན། ། དེར་བདག་ཡུལ་དུ་བྱེད་པ་ན། ། གཞལ་བྱ་འཇལ་
བྱེད་འབྲས་གནས་པ། ། འདི་ནི་ཀུན་ལ་སྦྱར་བར་བྱ། ། ཞེས་དང་། དེའི་འགྲེལ་བ་འཐད་ལྡན་ལས། སེམས་
དང་སེམས་ལས་བྱུང་བ་རྣམས་ཀྱི་རང་རིག་པའི་མངོན་སུམ་ལ། བདག་ཉིད་རིག་པར་བྱ་བ། རིག་པར་བྱེད་པ་
རྟོགས་པའི་རང་བཞིན་ཉིད་ནི་ཚད་མ། བདག་ཉིད་རྟོགས་པར་བྱེད་པའི་རང་བཞིན་ཉིད་ནི་འབྲས་བུ་ཡིན་ཞིང་།
ནས། རྣམ་པར་ཤེས་པ་སྨྲ་བས་ཤེས་པ་ཐམས་ཅད་ལ། གཞལ་བྱ་དང་འཇལ་བྱེད་དང་འབྲས་བུར་གནས་པ་འདི་
ནི་ཀུན་ལ་སྦྱར་བར་བྱའོ། ། ཞེས་གསུངས་པའི་ཕྱིར། གཞན་ཡང་། སོ་སྐྱེའི་རྒྱུད་ཀྱི་འདིར་བསྟན་ཡིད་མངོན་
ཤིན་ཏུ་ལྐོག་གྱུར་ཡིན་པས་དེ་ཉམས་སུ་མྱོང་བའི་རང་རིག་མངོན་སུམ་ཚད་མ་མེད་ཟེར་བ་དང་། དེ་དུས་མཐའི་
སྐད་ཅིག་མའི་ཡུན་ཚད་ཅན་ཡིན་པས་དེ་ཉམས་སུ་མྱོང་བའི་རང་རིག་སྣང་ལ་མ་ངེས་པའི་བློ་ཡིན་ཟེར་བ་དང༌། བྱེ་
བྲག་པའི་བདེ་བ་དང་། རྒྱང་འཕེན་གྱི་རྗེས་དཔག་ཚད་མ་ཉམས་སུ་མྱོང་བའི་རང་རིག་སྣང་ལ་མ་ངེས་པ་ཡིན་ཟེར་
བ་རྣམས་མི་འཐད་པར་ཐལ། དང་པོ་མི་འཐད། གཉིས་པ། གསུམ་པ། བཞི་པའ་མི་འཐད་པའི་ཕྱིར།
དང་པོ་དེར་ཐལ། སོ་སྐྱེའི་རྒྱུད་ཀྱི་འདིར་བསྟན་ཡིད་མངོན་ཤིན་ལྐོག་མ་ཡིན་པའི་ཕྱིར་ཏེ། སྡེ་བདུན་རྒྱན་ལས།
འདི་ལྟར་ན་ཚུར་མཐོང་གི་རྒྱུད་ཀྱི་ཡིད་མངོན་ཆོས་ཅན། རང་རྒྱུད་ལྡན་ལ་ཁྱོད་མྱོང་བྱེད་ར་རིག་མངོན་སུམ་
ཚད་མ་མེད་པར་ཐལ། ཁྱོད་རང་རྒྱུད་ལྡན་གྱི་བློ་ལ་ལྟོས་ཏེ་ཤིན་ལྐོག་ཡིན་པའི་ཕྱིར་རོ། ། འདོད་ན། ཤེས་པ་
ཡིན་པ་ཉམས་སོ། ། གཞན་ཡང་རང་བློ་ལྐོག་ཏུ་གྱུར་བ་སྲིད་པ་ཙམ་ཡང་སློབ་དཔོན་གྱིས་ལན་དུ་མར་བཀག་ན།
རང་བློ་རང་ལ་ཤིན་ཏུ་ལྐོག་ཏུ་གྱུར་བ་སྲིད་པ་ནི་དེ་བས་ཀྱང་ཐ་ཆད་དོ་སྙམ་དུ་སེམས་སོ། ། ནས། དེས་ན་ཡིད་
མངོན་ཤིན་ལྐོག་ཡིན་པ་དང་། སྐད་ཅིག་མ་གཅིག་ཁོ་ནར་སྐྱེ་བ་སོགས་ནི་སྒྲུབ་བྱེད་མེད་པའི་དམ་བཅའ་ཙམ་དུ་
ཟད་དོ། ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། དེ་ལ་ཚད་མ་ཡོད་པ་གང་ཞིག ཚད་མ་ཡིན་ན་
རང་རྒྱུད་ལྡན་གྱི་གང་ཟག་གི་རྒྱུད་ལ་རང་ཉམས་སུ་མྱོང་བའི་རང་རིག་མངོན་སུམ་ཚད་མ་ཡོད་པས་ཁྱབ་པའི་ཕྱིར།
རྟགས་དང་པོ་དེར་ཐལ། རིགས་ཐིག་དར་ཊཱིཀ་ལས། གཟུགས་འཛིན་ཡིད་ཀྱི་མངོན་སུམ་སོ་སོ་སྐྱེ་བོའི་རྒྱུད་ལ་
ཡང་ཡོད་ཅིང་། ཚད་མའི་མཚན་ཉིད་རྟེན་ཙམ་དུ་མཚོན་པ་ཡིན་པས་ཚད་མར་ཡང་མཚོན་ནུས་པའི་ཕྱིར་རོ། །
སོ་སོ་སྐྱེ་བོའི་རྒྱུད་ཁོ་ནས་ཁྱད་པར་བྱས་པའི་ཚད་མ་དུས་མཐའི་སྐད་ཅིག་མ་གཅིག་ལས་མེད་ཀྱང་ཡིད་ཀྱི་མངོན་
སུམ་ཚད་མར་བཞག་པ་ལ་འགལ་བ་མེད་དོ། ། ཞེས་གསུངས་པའི་ཕྱིར། གཉིས་པ་དེར་ཐལ། ཐར་ལམ་གསལ་
བྱེད་ལས། རང་རྒྱུད་ཀྱི་ཚད་མ་ཡིན་ན་ངེས་པར་རང་རིག་མངོན་སུམ་གྱིས་གྲུབ་དགོས་ལ། ཞེས་དང་། སྡེ་

• 185 •
ཚད་འབྲསཀྱི་དོགས་དཔྱོད།
- - -------- པ། ར ，
བདུན་རྒྱན་དྲངས་ཟིན་པ་དེའི་ཕྱིར། རྟགས་གསུམ་པ་དང་། བཞི་བ་ཡང་བཤད་མ་ཐག་པ་དེས་སྒྲུབ་ནུས་པའི་
ཕྱིར་རོ། ། ཁ་ཅིག་གིས། མདོ་སྡེ་བས་ཕྱི་རོལ་དོན་དུ་གྲུབ་པའི་གཟུགས་གཞལ་བྱ། དེ་ལ་གསར་དུ་མི་བསླུ་བའི་
རྟོག་བྲལ་མ་འཁྲུལ་བའི་རིག་པ་ཚད་མ། ཕྱི་རོལ་གྱི་དོན་རིག་པའི་མངོན་སུམ་ཚད་མ་འབྲས་བུར་འདོད་པ་ལ།
སེམས་ཙམ་པས་ཕྱི་རོལ་གྱི་དོན་རིག་པའི་མངོན་སུམ་གྱི་མཚན་ཉིད་དྲིས་པ་ནི། རྩ་བར་དོན་རིག་གང་ཡིན་ཞེས་
སོ། ། དེའི་ལན་ལ་མདོ་སྡེ་བས་སྔོ་སེར་སོགས་སོ་སོར་རིག་པའི་མངོན་སུམ་གང་ཡིན་པ་དེ་ནི། ཕྱི་རོལ་དོན་རིག་
ཡིན་ཞེས་པ་ནི། རྩ་བར། སོ་སོར་རིག ། མངོན་སུམ་གང་ཡིན་དེ་ཉིད་དོ། ། ཞེས་གསུངས། དེ་ལ་ཁ་ཅིག
མདོ་སྡེ་བས། ཕྱི་དོན་མེད་ན་སྔོ་འཛིན་མངོན་སུམ་གྱི་གཞལ་བྱ་མེད་པར་འགྱུར་བས། སྔོ་འཛིན་མངོན་སུམ་གྱི་
གཞལ་བྱ་གང་ཡིན་ཞེས་སེམས་ཙམ་པ་ལ་དྲིས་པ་ན། སེམས་ཙམ་པས་ཕྱི་དོན་ཡོད་ན་ཁོ་བོས་རྟོགས་པར་འདོད་
ནས་མདོ་སྡེ་བ་ཁྱོད་ལ་དྲིས་པ་ཡིན་པས། མདོ་སྡེ་བ་ཁྱོད་ཀྱིས་སྔོ་འཛིན་མངོན་སུམ་གྱི་གཞལ་བྱ་གང་ཡིན་ཞེས་
སེམས་ཙམ་པ་ང་ལ་དྲིས་མི་རིགས་སོ་ཞེས་ལན་འདེབས་པ་ཡིན་ཏེ། ཐར་ལམ་གསལ་བྱེད་ལས། དེ་ལ་དོན་སྨྲ་བ་
ན་རེ། འོ་ན་ཕྱི་རོལ་གྱི་དོན་མེད་ན། སྔོ་འཛིན་མངོན་སུམ་འདིའི་ཉམས་སུ་མྱོང་བྱ་གཞལ་བྱ་གང་ཡིན་པ་དེ། རྒྱུ་
མཚན་གང་ལས་ཀྱང་མི་འགྲུབ་པར་ཐལ། ཕྱི་རོལ་གྱི་དོན་མེད་པའི་ཕྱིར་ཞེ་ན། དོན་རིག་ལ་དཔྱད་པ་བྱེད་པའི་
སྐབས་འདིར། སེམས་ཙམ་པ་ཆོས་ཅན། མདོ་སྡེ་བས་ཕྱི་རོལ་གྱི་དོན་མེད་ན་སྔོ་འཛིན་མངོན་སུམ་གྱི་གཞལ་བྱ་
གང་ཡིན་སེམས་ཙམ་པ་ལ་དྲིས་མི་རིགས་པར་ཐལ། དེས་ཕྱི་རོལ་གྱི་དོན་རིག་པ་ཡིན་ན། སེམས་ཙམ་པ་ཁོ་བོ་
ཅག་ཀྱང་དེ་ཉིད་རྟོགས་པར་འདོད་ནས་སྔོ་འཛིན་མངོན་སུམ་འདི་ནི་ཕྱི་རོལ་གྱི་དོན་རིག་པའི་རྒྱུ་མཚན་ཅི་ཞེས་དེ་
ཉིད་མདོ་སྡེ་བ་ལ་དྲིས་ཤིང་རྣམ་པར་དཔྱོད་པའི་སྐབས་ཡིན་པའི་ཕྱིར། ཞེས་དང་། རྣམ་འགྲེལ་ལས། འོན་ཏེ་
དེ་མྱོང་དེ་གང་ལས། ། འདི་ནི་དེ་ཉིད་དཔྱོད་པ་ཡིན། ། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་
པར་ཐལ། སེམས་ཙམ་པས་མདོ་སྡེ་བ་འགོག་པར་འདོད་ནས་དྲིས་པ་ཡིན་གྱི། མདོ་སྡེ་བའི་གྲུབ་མཐར་ཞུགས་
པར་འདོད་ནས་དྲིས་པ་མ་ཡིན་པའི་ཕྱིར་རོ། ། སེམས་ཙམ་པས་ཕྱི་དོན་དགག་པར་འདོད་ཀྱི་སྒྲུབ་པར་མི་འདོད་
པའི་ཕྱིར་ཏེ། གཞན་དུ་ན་གྲུབ་མཐའ་སྨྲ་བ་གོང་མ་གོང་མའི་རྒྱུད་ལ་འོག་མ་འོག་མར་ཞུགས་འདོད་ཡོད་པར་ཐལ་
ལོ། ། གཞན་ཡང་། གཞུང་དོན་བཤད་ཚུལ་དེ་གཏན་ནས་མི་རིགས་པར་ཐལ། ཊཱིཀ་ཆེན་ལས། ཊཱིཀ་བྱེད་
གཞན་དག་འདི་ནི་སྒྲུབ་བྱེད་དེ་ཉིད་ཁྱོད་ལས་ཤེས་པར་འདོད་ནས་རྣམ་པར་དཔྱོད་པ་ཡིན་པས་ཁོ་བོ་ཅག་ལ་དྲིས་
པར་མི་རིགས་སོ་ཞེས་འཆད་མོད། སློབ་དཔོན་ཆོས་གྲགས་མངོན་སུམ་གྱིས་ཕྱི་དོན་རིག་པའི་སྒྲུབ་བྱེད་ལ་ཤེས་
འདོད་སྐྱེས་ནས་མདོ་སྡེ་བ་ལ་འདྲི་བ་ངོ་མཚར་རོ། ། ཞེས་གསུངས་པའི་ཕྱིར། ཁོ་ན་རེ། རྣམ་འགྲེལ་གྱི་ལུང་དོན་
མེད་པར་ཐལ་ལོ་ཟེར་ན། ལུང་དེའི་དོན་ཐར་ལམ་གསལ་བྱེད་ལྟར་མ་ཡིན་པའི་ཕྱིར་ཏེ། མདོ་སྡེ་བའི་འདོད་ཚུལ་

• 186 •
 ཚད་འབྲས་ཀྱི་དོགས་དཔྱོད།
དགག་འདོད་ནས་འདྲི་བ་ཡིན་གྱི། ཕྱི་རོལ་གྱི་དོན་རིག་རྟོགས་འདོད་ནས་འདྲི་བ་མ་ཡིན་པའི་ཕྱིར་ཏེ། ཊཱིཀ་ཆེན་
ལས། འོན་ཏེ་དེ་དེའི་འཇོག་བྱེད་མ་ཡིན་ན། གཟུགས་སྒྲ་སོགས་སོ་སོར་རིག་པའི་མངོན་སུམ་འདི་ཕྱི་རོལ་ཏུ་གྱུར་
བའི་གཟུགས་སོགས་མྱོང་བ་ཡིན་པ་དེའི་རྒྱུ་མཚན་གང་ལས་འཇོག་པ་ཡིན་ཁྱོད་ཀྱིས་སྨྲོས་ཤིག་ཅེ་ན། ཁོ་བོ་ཅག་
གིས་ཁྱོད་ལ་དོན་རིག་གང་ཡིན་ཞེས་སོགས་དྲིས་པར་འདི་ནི། མངོན་སུམ་དེ་དག་ཕྱི་རོལ་དོན་དུ་གྱུར་བའི་
གཟུགས་སོགས་མྱོང་བ་ཡིན་པར་ཁོ་བོ་ཅག་རང་གིས་ཀྱང་ཁས་བླངས་ནས་དེའི་འཇོག་བྱེད་ཁྱོད་ཇི་ལྟར་འདོད་དྲིས་
པ་མ་ཡིན་གྱི། མངོན་སུམ་དེ་ཉིད་ཕྱི་རོལ་དོན་དུ་གྱུར་བའི་གཟུགས་སོགས་རིག་པ་ཡིན་པའི་སྒྲུབ་བྱེད་གང་ཡིན་
ཞེས་རྣམ་པར་དཔྱོད་པའི་སྒོ་ནས། དེ་ལ་སྒྲུབ་བྱེད་ཡང་དག་འདོད་པ་འགག་པའི་ཁྱོད་ལ་དྲིས་པ་ཡིན་ནོ། ། ཞེས་
གསུངས་པའི་ཕྱིར་ཟེར་ན་བརྟག་དགོས་སོ། ། ཁ་ཅིག་གིས། མདོ་སྡེ་བས། གཟུགས་འཛིན་དབང་ཤེས་ལྟ་བུ་ཕྱི་
རོལ་དོན་དུ་གྲུབ་པའི་གཟུགས་ལས་སྐྱེས་ཤིང་དེ་དང་འདྲ་བ་དེ། དབང་ཤེས་དེས་ཕྱི་རོལ་དོན་དུ་གྲུབ་པའི་
གཟུགས་གཟུང་དོན་དུ་བྱས་ནས་མྱོང་བའི་མཚན་ཉིད་དུ་འདོད་དེ། རྣམ་འགྲེལ་ལས། དེ་འདྲ་བ་དང་དེ་ལས་
བྱུང༌། ། གལ་ཏེ་མྱོང་བའི་མཚན་ཉིད་ཡིན། ། ཞེས་དང༌། ཐར་ལམ་གསལ་བྱེད་ལས། གལ་ཏེ་དོན་དེ་དང་
འདྲ་བ་དང་དེ་ལས་བྱུང་བའི་སྐྱེ་ལ་འདྲ་བ་དེ་གཟུང་དོན་དུ་བྱས་ནས་མྱོང་བའི་མཚན་ཉིད་ཡིན་ནོ་ཞེ་ན། ཞེས་
གསུངས་པའི་ཕྱིར། མདོ་སྡེ་བའི་འདོད་པ་འགོག་བྱེད་ཀྱི་གཟུང་འཛིན་གྱི་མཚན་ཉིད་སྐྱེ་ལ་འདྲ་བ་འགོག་པའི་
རིགས་པ་ནི། སྔོ་འཛིན་རྣམ་པར་ཤེས་པ་ཆོས་ཅན། རང་གི་མཚུངས་པ་དེ་མ་ཐག་རྐྱེན་སྔོ་འཛིན་སྔ་མ་དེ་གཟུང་
དོན་དུ་བྱས་ནས་མྱོང་བར་འགྱུར་བར་ཐལ། དེ་ལས་སྐྱེས་ཤིང་དེ་དང་འདྲ་བའི་ཕྱིར། འདྲ་བར་ཐལ། དོན་སྔོན་
པོའི་རྣམ་པ་ཅན་དུ་མཚུངས་པའི་ཕྱིར་ཞེས་པའི་རིགས་པ་དེ་ཡིན་པའི་ཕྱིར། རྣམ་འགྲེལ་ལས། དོན་མཚུངས་
ཅན་གྱི་རྣམ་པར་ཤེས། མཚུངས་པ་དེ་མ་ཐག་མྱོང་འགྱུར། ། ཞེས་གསུངས་པའི་ཕྱིར། དེའི་ཐད་ཀྱི་ཐར་ལམ་
གསལ་བྱེད་ལས། སྔོ་འཛིན་རྣམ་པར་ཤེས་པ་ཆོས་ཅན། རང་གི་མཚུངས་པ་དེ་མ་ཐག་རྐྱེན་སྔོ་འཛིན་སྔ་མ་དེ་
མཚུངས་ལྡན་དུ་བྱས་ནས་མྱོང་བར་འགྱུར་བར་ཐལ། དེ་ལས་སྐྱེས་ཤིང་དེ་དང་འདྲ་བའི་ཕྱིར། འདྲ་བར་ཐལ།
དོན་སྔོན་པོའི་རྣམ་པ་ཅན་དུ་མཚུངས་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ།
རིགས་པ་དེ་ལ་སྐབས་དོན་བོར་བའི་སྐྱོན་དང་། འབྲེལ་མེད་ཀྱི་ལན་བཏབ་པའི་སྐྱོན་དང་། རང་ལའང་མཚུངས་
པའི་སྐྱོན་ཡོད་པའི་ཕྱིར། ཊཱིཀ་ཆེན་རིགས་པའི་རྒྱ་མཚོ་ལས། སྔོ་འཛིན་དབང་ཤེས་ཕྱི་མ་ཆོས་ཅན། རང་དང་
ཡུལ་མཚུངས་པའི་དབང་ཤེས་སྔ་མ་གཟུང་དོན་དུ་བྱས་ནས་མྱོང་བར་ཐལ། དེ་ལས་སྐྱེ་ཞིང་དེ་དང་འདྲ་བའི་ཕྱིར།
འདྲ་བར་ཐལ། སྔ་མ་ཡང་སྔོན་པོའི་རྣམ་པ་ཅན་ཡིན། ཁྱོད་ཀྱང་སྔོན་པོའི་རྣམ་པ་ཅན་ཡིན་པའི་ཕྱིར། ཞེས་
ཟེར་མོད། འདི་ནི་ཆེས་མི་འཐད་དེ། སྐབས་དོན་བོར། འབྲེལ་མེད་ཀྱི་ལན་བཏབ། རང་ལའང་མཚུངས་པའི་

ཚད་འབྲས་ཀྱི་དོགས་དཔྱོད། ། • 187 •
ཕྱིར་རོ། ། ཞེས་གསུངས་པའི་ཕྱིར། གཞན་ཡང་། སྔར་གྱི་རིགས་པ་དེ་མི་འཐད་པར་ཐལ། ཤེས་པ་ཡུལ་དང་
འདྲ་བའི་དོན་ཡུལ་གྱི་རྣམ་པ་ཤར་བ་ལ་འདོད་པར་མདོ་སེམས་གཉིས་ཀ་འདྲ་བ་གང་ཞིག རིགས་པ་དེ་མདོ་སྡེ་
བའི་འདོད་པ་ལ་མི་གནོད། སྔར་གྱི་རིག་པ་ཚུར་ལ་བཀོད་ན་སེམས་ཙམ་པས་ལན་མེད་དུ་འགྱུར་བས་རིགས་པ་དེ་
གཟུང་འཛིན་གྱི་མཚན་ཉིད་སྐྱེ་ལ་འདྲ་བ་འགོག་པའི་རིག་པ་མ་ཡིན། སྔོན་འཛིན་དབང་ཤེས་དྲན་པའི་དྲན་ཤེས་
ཆོས་ཅན། རང་གི་མཚུངས་པ་དེ་མ་ཐག་རྐྱེན་སྔོན་འཛིན་དབང་ཤེས་ཕྱི་རོལ་དོན་དུ་གྱུར་བ་མྱོང་བར་ཐལ། དེ་
ལས་སྐྱེ་ཞིང་དེ་དང་འདྲ་བའི་ཕྱིར། འདྲ་བར་ཐལ། ཁྱོད་ལ་དེའི་རྣམ་པ་ཤར་བའི་ཕྱིར། ཞེས་པའི་རིགས་པ་དེ་
གཟུང་འཛིན་གྱི་མཚན་ཉིད་སྐྱེ་ལ་འདྲ་བ་འགོག་པའི་རིག་པ་ཡིན་པའི་ཕྱིར། དང་པོ་གྲུབ་སྟེ། དང་པོ་གང་ཞིག་
ཕྱི་མ་ཡིན་པའི་ཕྱིར། དང་པོ་གྲུབ་སྟེ། ཊཱིཀ་ཆེན་ལས། ཤེས་པ་ཡུལ་དང་འདྲ་བའི་དོན་ཡུལ་གྱི་རྣམ་པ་ཤར་བ་ལ་
འདོད་པར་མདོ་སེམས་གཉིས་ཀ་ཁྱད་པར་མེད་པས། ཞེས་གསུངས་པའི་ཕྱིར། རྟགས་གཉིས་པ་དེར་ཐལ།
ཊཱིཀ་ཆེན་ལས། འདི་ལྟར་མདོ་སྡེ་བས་སྔོན་འཛིན་དབང་ཤེས་ཆོས་ཅན། ཕྱི་རོལ་དོན་དུ་གྱུར་བའི་སྔོན་པོ་གཟུང་
དོན་དུ་བྱས་ནས་རྟོགས་པར་ཐལ། སྔོན་པོ་ལས་སྔོན་པོའི་རྣམ་ལྡན་དུ་སྐྱེས་པའི་ཕྱིར། ཞེས་སྨྲས་པ་ལ། སྔོ་སྣང་
དབང་ཤེས་སྐད་ཅིག་གཉིས་པ་ཆོས་ཅན། སྔོ་སྣང་དབང་ཤེས་སྐད་ཅིག་དང་པོ་གཟུང་དོན་དུ་བྱས་ནས་རྟོགས་
པར་ཐལ། ཁྱོད་དང་དེ་གཉིས་སྔོན་པོའི་རྣམ་པ་ཅན་དུ་འདྲ་ཞིང་ཁྱོད་ལས་སྐྱེས་པའི་ཕྱིར་ཞེས་འཕངས་པར་སོང་
ལ། འདིའི་ཁྱབ་པ་ཁས་ལེན་ལ་མི་འགྲོ་བར་ནུ་ཞོ་ལེན་པ་དག་གིས་ཀྱང་རྟོགས་ནུས་སོ། ། ཞེས་དང་། དེས་ན་
མདོ་སྡེ་བས་འདྲ་བའི་དོན་དེ་ལ་བསམས་ནས་སྨྲས་ཀྱང་སྐྱོན་སྟོན་པ་ན་འདྲ་ཞེས་པའི་ཚིག་ཙམ་ལ་འཁྲིས་ནས་སྐྱོན་
སྟོན་ན། སྐབས་དོན་བོར་བར་འགྱུར་ཞིང་། མདོ་སྡེ་བའི་འདོད་པ་ལ་གནོད་པ་ཉི་ཟེར་གྱི་རྡུལ་ཙམ་ཡང་མེད་
དོ། ། ཞེས་གསུངས་པའི་ཕྱིར། གོང་གི་རྟགས་གཉིས་པ་དེར་ཐལ། ཊཱིཀ་ཆེན་ལས། འདྲ་བའི་དོན་རྣམ་པ་ཤར་
པ་ལ་སེམས་ཙམ་པ་རང་ཡང་འདོད་པས། ཁྱབ་རྟགས་དངོས་སུ་ཁས་ལེན། གསལ་བ་ཡང་ཁས་བླངས་པས་
འཁོར་གསུམ་ག་ལ་ལན་མེད་དུ་འགྱུར་རོ། ། ཞེས་གསུངས་པའི་ཕྱིར། གོང་གི་རྟགས་གསུམ་པ་གྲུབ་སྟེ། ཊཱིཀ་
ཆེན་ལས། དེས་ན་མདོ་སྡེ་བས། སྔོ་འཛིན་དབང་ཤེས་ཆོས་ཅན། ཕྱི་རོལ་དུ་གྱུར་བའི་སྔོན་པོ་རྟོགས་པར་ཐལ།
སྔོན་པོ་ལས་སྐྱེས་ཤིང་སྔོན་པོ་དང་འདྲ་བའི་ཕྱིར་ཞེས་འགོད་པར་བྱེད་དེ། རྟགས་སུ་ཕྱི་རོལ་དོན་དུ་གྱུར་བ་དང་
སྦྱར་ན། རྟགས་དང་བསྒྲུབ་བྱ་ཁྱད་མེད་དུ་འགྱུར་བས་མ་སྦྱར་བར་དེ་ལས་སྐྱེས་ན་དེ་དང་རྫས་ཐ་དད་ཡིན་དགོས་
ཤིང༌། སྔོན་པོས་སྔོ་སྣང་དབང་ཤེས་ལས་རྫས་ཐ་དད་དུ་གྲུབ་ན། ཕྱི་རོལ་དོན་དུ་འབད་མེད་དུ་གྲུབ་སྙམ་
པའོ། ། དེ་ཉིད་ཁྱབ་པ་མ་ངེས་པར་བསྟན་པ་ནི། སྔོ་འཛིན་དབང་ཤེས་ཀྱིས་དྲངས་པའི་དབང་ཤེས་དེ་དྲན་པའི་
བློ་ཆོས་ཅན། རང་དང་དོན་དམ་ཡུལ་མཚུངས་པ་ཅན་གྱི་རྣམ་པར་ཤེས་པ་རང་གི་མཚུངས་པ་དེ་མ་ཐག་རྐྱེན་སྔོ་

• 188 • ཚད་འབྲས་ཀྱི་དོགས་དཔྱོད།
- - -- - ས ---- - -- - ་མ་་་་- - - - - - - - - --
སྣང་དབང་ཤེས་ཕྱི་རོལ་དོན་དུ་གྱུར་བ་རྟོགས་ཤིང་མྱོང་བར་འགྱུར་བར་ཐལ། དེ་ལས་སྐྱེས་ཤིང་དེ་དང་འདྲ་བའི་
ཕྱིར། འདྲ་བར་ཐལ། ཁྱོད་ལ་དེའི་རྣམ་པ་ཤར་བའི་ཕྱིར། ཞེས་པའོ། ཞེས་གསུངས་པའི་ཕྱིར་ཟེར་ན་དཔྱད་
དགོས་སོ། ། ཁ་ཅིག་ན་རེ། ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་པོ་དང་སྔོ་འཛིན་ཚད་མ་གཉིས་རྫས་
གཞན་མ་ཡིན་པར་སྒྲུབ་པའི་མཐུན་དཔེ་ཡང་དག་ལ་ཟླ་གཅིག་ཟླ་གཉིས་སུ་སྣང་བའི་དབང་ཤེས་ལ་ཟླ་བ་གཉིས་
མེད་པར་ཟླ་བ་གཉིས་སུ་སྣང་བ་འཇོག་ལ། མི་མཐུན་དཔེ་ལ་སྔོ་སེར་གཉིས་འཇོག་པའི་ཕྱིར་ཏེ། རྣམ་འགྲེལ་ལས།
ངེས་པར་བློ་དང་ལྷན་ཅིག་ཏུ། ། ཅིག་ཅར་དུ་ནི་མྱོང་འགྱུར་བའི། ། ཡུལ་ནི་དེ་ལས་གཞན་ཉིད་དུ། ། རྣམ་གང་
གིས་ནི་འགྲུབ་པར་འགྱུར། ། རྣམ་ཤེས་འཁྲུལ་བས་ཟླ་བ་གཉིས། ། མེད་པར་ཐ་དད་མཐོང་བ་བཞིན། ། སྔོ་སེར་
ཐ་དད་དག་ལ་ནི། ། མྱོང་བའི་ངེས་པ་ཡོད་མ་ཡིན། ། ཞེས་དང་། ཐར་ལམ་གསལ་བྱེད་ལས། གསུམ་པ་ལ།
བློཚུལ་གཉིས་སུ་ལྷན་ཅིག་དམིགས་ངེས་ཀྱིས་སྒྲུབ་པ་དང་། རྩོད་པ་སྤོང་བ། དོན་བསྡུ་བའོ། ། དང་པོ་ནི།
ཡུལ་སྔོན་པོ་ནི་སྔོ་འཛིན་དེ་ལས་རྫས་གཞན་ཉིད་དུ་རིགས་པའི་རྣམ་པ་གང་གིས་ཀྱང་འགྲུབ་པར་འགྱུར་བ་མི་
འཐད་དེ། དེ་ངེས་པར་སྔོ་འཛིན་གྱི་བློ་དང་ལྷན་ཅིག་ཏུ་དུས་ཅིག་ཅར་དུ་མྱོང་ཞིང་དམིགས་པར་འགྱུར་བས་ཁྱབ་
པའི་ཕྱིར། རྟགས་ཏེ་མཐུན་ཕྱོགས་ལ་མཐོང་སྟེ། རྣམ་ཤེས་འཁྲུལ་བས་ཟླ་བ་གཉིས་མེད་པར་ཟླ་བ་ཐ་དད་པ་
གཉིས་མཐོང་བ་བཞིན་ཡིན་པའི་ཕྱིར། རྩ་བའི་རྟགས་ལ། ལྡོག་ཁྱབ་གྲུབ་པར་ཐལ། སྔོ་སེར་རྫས་ཐ་དད་དག་ལ་
ངེས་པར་ལྷན་ཅིག་ཏུ་མྱོང་བའི་ངེས་པ་ཡོད་པ་མ་ཡིན་པའི་ཕྱིར། ཞེས་དང་། རྣམ་ངེས་ཊིཀ་ཆེན་ལས། དང་པོ་
ནི། སྔོན་པོ་ནི་ཆོས་ཅན། རང་ཉམས་སུ་མྱོང་བའི་སྔོ་འཛིན་མངོན་སུམ་ལས་དོན་གཞན་པའི་རང་བཞིན་ཉིད་མ་
ཡིན་ཏེ། གང་གི་ཕྱིར་ན་ཁྱོད་དང་སྔོ་འཛིན་མངོན་སུམ་དེ་དག་ལྷན་ཅིག་དམིགས་པ་ངེས་པའི་ཕྱིར། དཔེར་ན་
དབང་ཤེས་འཁྲུལ་བ་ལ་ཟླ་བ་གཉིས་སུ་སྣང་བ་ལ་སོགས་པ་བཞིན་ནོ། ། ཟླ་བ་གཉིས་མེད་ཀྱང་ཟླ་བ་གཉིས་སུ་སྣང་
བ་ཡོད་དེ། དེ་ལྟ་མ་ཡིན་ན་འགའ་ཡང་འཁྲུལ་བ་མི་སྲིད་པར་འགྱུར་བའི་ཕྱིར་རོ། དེས་ན་ཟླ་བ་གཉིས་སྣང་གི་
དབང་ཤེས་ཉིད་ཟླ་བ་གཉིས་སུ་སྣང་བ་ཡིན་ནོ། ། ཞེས་གསུངས་པའི་ཕྱིར་ཟེར། དེ་ལ་གཞན་དག་གིས། ཁྱོད་ཀྱི་
བཤད་ཚུལ་མི་འཐད་པར་ཐལ། རྣམ་ཤེས་འཁྲུལ་བས་ཟླ་བ་གཉིས་ཞེས་པས་ཟླ་བ་གཉིས་སྣང་གི་དབང་ཤེས་ལ་ཟླ་
བ་གཉིས་མེད་ཀྱང་ཟླ་བ་གཉིས་སུ་སྣང་བ་ཡོད་པ་དེ། སྔོན་པོ་དང་སྔོ་འཛིན་རྫས་ཐ་དད་དུ་མེད་ཀྱང་རྫས་ཐ་དད་
དུ་སྣང་བ་ཡོད་པའི་དཔེར་བཀོད་པ་ཡིན་གྱི། ལྷན་ཅིག་དམིགས་ངེས་ཀྱི་རྟགས་ཀྱི་མཐུན་དཔེར་བཀོད་པ་མ་ཡིན་
པའི་ཕྱིར་ཏེ། དང་པོ་གང་ཞིག་ཕྱི་མ་ཡིན་པའི་ཕྱིར། དང་པོ་དེར་ཐལ། ཊཱིཀ་ཆེན་ལས། དང་པོ་རྟགས་དགོད་
པ་ནི། ཡུལ་སྔོན་པོ་ནི་ཆོས་ཅན། སྔོ་འཛིན་མིག་ཤེས་དེ་ལས་རྫས་གཞན་ཉིད་དུ་རིགས་པའི་རྣམ་པ་གང་གིས་ཀྱང་
འགྲུབ་པར་འགྱུར་བ་མི་འཐད་དེ། ངེས་པར་སྔོ་འཛིན་དབང་མངོན་དང་ལྷན་ཅིག་ཏུ་ཅིག་ཅར་དུ་མྱོང་བར་

ཚད་འབྲས་ཀྱི་དོགས་དཔྱོད། • 189 •
འགྱུར་བས་ཁྱབ་པའི་ཕྱིར། རྫས་གཞན་དུ་མེད་ན་མིག་ལ་སྔོན་པོ་རྒྱུང་ཆད་དུ་སྣང་བ་ཅི་ཞེ་ན། གཉིས་སྣང་འཁྲུལ་
བའི་བག་ཆགས་ཀྱིས་བསླད་པའི་དབང་གིས་ཡིན་ཏེ། དཔེར་ན་རྣམ་ཤེས་འཁྲུལ་བས་ཟླ་བ་གཉིས་མེད་པར་ཟླ་བ་
ཐ་དད་པ་གཉིས་སུ་མཐོང་བ་བཞིན་ནོ། ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། ། དེ་ཉིད་ལས།
འདི་ཉིད་ལྷན་ཅིག་དམིགས་ངེས་ཀྱི་རྟགས་ཀྱི་མཐུན་དཔེར་འདོད་པ་དག་གིས་ནི། ཟླ་བ་གཉིས་དང་ཟླ་བ་གཉིས་
སྣང་གི་དབང་ཤེས་ལྷན་ཅིག་དམིགས་ངེས་སུ་འདོད་དགོས་ཏེ། མཐུན་དཔེ་རྟགས་ཀྱིས་སྟོང་པའི་རྟགས་ཡང་དག་
མི་སྲིད་པའི་ཕྱིར་རོ། ། དེས་ན་ཟླ་བ་གཉིས་ཚད་མས་གྲུབ་པར་འདོད་དགོས་པས་རང་ཉིད་ཕྱུགས་སུ་སྟོན་པར་
བྱེད་དོ། ། ཞེས་སོགས་གསུངས་པའི་ཕྱིར་ཟེར་ན་ཞིབ་ཆ་དགོས། ཡང་ཁ་ཅིག ཉན་ཐོས་སྡེ་གཉིས་ཀྱིས་སྔོན་པོ་
དང་སྔོ་འཛིན་ཤེས་པ་གཉིས་ལྷན་ཅིག་དམིགས་ངེས་མ་ཡིན་པར་འདོད་པའི་ཕྱིར་ཏེ། སྔོན་པོ་རྒྱུ་ཡིན་པས་སྔར་
དམིགས་ལ། སྔོ་འཛིན་ཚད་མ་དེའི་འབྲས་སུ་ཡིན་པས་ཕྱིས་སུ་དམིགས་པར་འདོད། སྔོན་པོ་དང་སྔོན་འཛིན་
ཚད་མ་གཉིས་རྒྱུ་འབྲས་སུ་འདོད་པའི་ཕྱིར་ཏེ། སྔོན་པོ་ཕྱི་རོལ་དོན་དུ་གྲུབ་པར་འདོད་པའི་ཕྱིར་ཟེར་རོ། །
གཞན་དག དེ་མི་འཐད་པར་ཐལ། མདོ་སྡེ་བས་དེ་ལྟར་མི་འདོད་པའི་ཕྱིར་ཏེ། རྣམ་ངེས་ཊིཀ་ཆེན་ལས། དང་
པོ་ནི། སྔོན་པོ་དང་དེ་འཛིན་པའི་དབང་ཤེས་གཉིས་ལྷན་ཅིག་དམིགས་ངེས་སུ་མ་གྲུབ་སྟེ། ཡུལ་སྔོན་པོ་ནི་སྔོ་
འཛིན་རྣམ་པར་ཤེས་པའི་རྒྱུར་ཉེ་བར་གནས་པའི་ཕྱིར། དེ་ལས་སྔར་དམིགས་ལ་སྔོན་པོ་རིག་པ་ནི་ཕྱིས་དམིགས་
པ་ཡིན་ནོ་ཞེ་ན། འདི་མདོ་སྡེ་བའི་འདོད་པ་མ་ཡིན་ཏེ། སྔོན་པོ་དང་སྔོ་འཛིན་སྔ་ཕྱི་བ་ཡིན་ཀྱང་དམིགས་བྱེད་
གཉིསགྲུབ་བདེ་རྫས་གཅིག་པར་འདོད་པས་གྲུབ་དུས་མི་གཅིག་ཀྱང་དམིགས་དུས་གཅིག་ཏུ་འདོད་པ་ཡིན་ལ།
འོག་ནས་འཆད་པའི་རིགས་པས་དེ་ཡང་འགོག་པ་ཡིན་ནོ། ། འདོད་པ་འདི་ནི་སྔོན་པོ་དང་སྔོ་འཛིན་བྱེ་བྲག་སྨྲ་བ་
ལྟར་གྲུབ་དུས་གཅིག་པ་དང་མདོ་སྡེ་བ་ལྟར་གྲུབ་དུས་མི་གཅིག་པར་འདོད་པ་ཡིན་ཀྱང་རུང་དམིགས་དུས་མི་གཅིག་
པར་རང་རིག་ཁས་མི་ལེན་པར་འདོད་པའོ། ། ཞེས་གསུངས་པའི་ཕྱིར་ཟེར་ན་ལུང་འདིའི་དོན་ལ་རིག་པ་ཞིབ་
མོས་དཔྱད་དགོས་སོ། ། ད་དུང་ཡང་དཔྱད་བྱ་མང་ལ་རྒྱས་པར་སྤྲོ་ན་ཡིག་ཚོགས་ཧ་ཅང་མང་པོར་འགྱུར་བས་བློ་
གསལ་རྣམས་ཀྱིས་རྣམ་འགྲེལ་རྩ་འགྲེལ་གྱི་སྟེང་ནས་བློ་གྲོས་ཞིབ་མོས་དཔྱད་པར་འཚལ། ། སྨྲས་པ། ཟླ་བྲལ་
མཚན་ལྡན་བཤེས་ཀྱི་ལེགས་བཤད་ཁམས། ཡུན་རིང་རྣམ་དཔྱོད་ཆབ་ཀྱིས་བཅུས་པ་ལས། ལུང་རིགས་ལོ་འདབ་
བྱེ་བས་རབ་མཛེས་པའི། ། དོགས་དཔྱོད་དཔག་བསམ་ཡོངས་འདུ་འདི་ན་འཁྲུངས། འདི་ཡང་ལེགས་བཤད་
དོན་གཉེར་གོས་མཛེས་བརྒྱན། ། ཕྱོགས་ལྟུང་དྲི་བྲལ་གཟུར་གནས་གཟུགས་བཟང་ཞིང་། ། རྣམ་དཔྱོད་མིག་
གསལ་ཅན་གྱི་འདོད་རྒུའི་གནས། ། བློ་ནུས་ཞན་ལ་ཤིང་རུལ་ཁྱད་ཅི་ཡོད། ། འོན་ཀྱང་ཚད་མའི་གཞུང་དོན་ཤིན་
ཏུ་ཟབ། བདག་ནི་སྐྱེས་སྦྱངས་བློ་གྲོས་ཆེས་ཕྲ་བས། ། མ་དག་འཁྲུལ་བའི་གནོང་བ་ཅི་མཆིས་པ། མཁས་དབང་

• 190 • ཚད་འབྲསཀྱི་དོགས་དཔྱོད།
སྤྱན་ལྡན་རྣམས་ལ་བཟོད་པར་གསོལ། འདི་ལྟར་བྱས་པའི་རྣམ་དཀར་དགེ་བའི་མཐུས། ། བདག་དང་མ་རྒན་
འགྲོ་བ་མ་ལུས་པ། ། རྟག་ཏུ་དལ་འབྱོར་རྟེན་བཟང་རིམ་བརྒྱུད་དེ། ། སྐུ་གསུམ་གོ་འཕང་མྱུར་དུ་ཐོབ་གྱུར་ཅིག།
ཅེས་པ་འདི་ནི་བཙུན་གཟུགས་རབ་འབྱམས་མིང་འཛིན་དགེ་སློང་ཡེ་ཤེས་རྒྱ་མཚོའམ་མིང་གཞན་ཚངས་སྲས་
བཞད་པའི་རྡོ་རྗེས་གཞུང་མང་བསྡུར་ནས་ནག་འགྲོས་སུ་བཀོད་པ་འདིས་ཀྱང་རྒྱལ་བསྟན་སྤྱི་དང་ཁྱད་པར་རྗེ་རྒྱལ་
བ་གཉིས་པའི་མདོ་སྔགས་ཟུང་འབྲེལ་གྱི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག།
ཨོཾ་སྭཱ་སྟི།
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། ། ་
སརྦ་མངྒ་ལཾ། །

སེམས་དང་སེམས་བྱུང་གི་དོགས་དཔྱོད། • 191 •་
༄༅། ། སེམས་དང་སེམས་བྱུང་གི་རྣམ་གཞག་སྤྱི་དོན་དོགས་དཔྱོད་
དང་བཅས་པ་འཁྲུལ་བྲལ་འགྲོ་བའི་མུན་སེལ་
ཞེས་བྱ་བ་བཞུགས་སོ། །
༄༅། ། ཤིན་ཏུ་བཟོད་དཀའི་བཙོན་ར་དང་འདྲ་སྲིད་པའི་ཚ་སྲེག་འབར་བའི་འོབས། ། འཆི་མེད་དབང་པོའི་
ཚོགས་བཅས་འགྲོ་དོན་ཐུགས་ཀྱིས་མ་བོར་བྱམས་བརྩེ་ཅན། ། བསླུ་མེད་སྐྱབས་གནས་ཀུན་གྱི་རང་གཟུགས་བླ་ན་
མེད་པའི་མགོན་གཅིག་པུ། ། བསྟན་འགྲོའི་རྩ་ལག་རྗེ་བཙུན་བླ་མའི་ཞབས་ཀྱི་པདྨོར་མགོས་ཕྱག་འཚལ། །
གང་གི་རང་བཞིན་མི་ཤེས་པས་ནི་ལུས་ཅན་འཁོར་བར་འཁྱམས་གྱུར་ཅིང་། ། གང་ཞིག་གདུལ་བས་ཐར་བའི་གོ་
འཕང་མཆོག་ལ་མྱུར་དུ་ཕྱིན་འགྱུར་བའི། ། གཙོ་བོ་སེམས་དང་སེམས་ལས་བྱུང་བའི་གནས་ལུགས་ཟབ་ཅིང་ཕྲ་བ་
རྣམས། ། རྫོགས་ལྡན་དུས་ནའང་གསལ་མཛད་དཀོན་ན་བདག་འདྲའི་བགོ་སྐལ་ཇི་ལྟར་ཡིན། ། འོན་ཀྱང་
གཞུང་ལུགས་ཚད་ལྡན་གཞིར་བཟུང་ཞིང་། ། བཤེས་གཉེན་དམ་པའི་གསུང་གིས་རབ་བརྒྱན་ཏེ། ། བདག་ཉིད་
དྲན་པ་གསོ་བར་བྱ་ཕྱིར་དང་། ། སྐལ་མཉམ་གཞན་ལ་ཕན་ཕྱིར་ཅུང་ཟད་སྤྲོ། ། དེ་ལ་འདིར་སེམས་དང་སེམས་
བྱུང་གི་རྣམ་གཞག་ཅུང་ཟད་བཤད་པ་ལ། སྤྱིའི་དོན་དང་། དོགས་དཔྱོད་གཉིས། དང་པོ་ནི། ཡུལ་གྱི་ངོ་བོ་
ཙམ་རིག་པས་རབ་ཏུ་ཕྱེ་བའི་གཙོ་བོའི་རྣམ་རིག་དེ། སེམས་ཀྱི་མཚན་ཉིད་ཡིན་ཏེ། ཇི་སྐད་དུ། དབུས་མཐའ་
ལས། དེ་ལ་དོན་མཐོང་རྣམ་པར་ཤེས། ། ཞེས་དང་། དབུས་མཐའི་འགྲེལ་བ་ལས། དོན་ཙམ་མཐོང་བ་ནི་རྣམ་
པར་ཤེས་པའོ། ། དེའི་འགྲེལ་བཤད་ལས། ཙམ་ཞེས་བྱ་བའི་སྒྲས་ནི་བྱེ་བྲག་སེལ་བའི་ཕྱིར་ཏེ། ངོ་བོ་ཙམ་
དམིགས་ཀྱི་ཁྱད་པར་མ་དམིགས་སོ་ཞེས་བྱ་བའི་ཐ་ཚིག་གོ ། ཞེས་གསུངས། མངོན་པ་ཀུན་བཏུས་ལས་ཀྱང་།
རྣམ་པར་ཤེས་པའི་མཚན་ཉིད་ཅི་ཞེ་ན། རྣམ་པར་ཤེས་པའི་མཚན་ཉིད་དེ་རྣམ་པར་ཤེས་པར་བྱེད་པའི་ངོ་བོ་གང་
གིས་གཟུགས་རྣམས་ཀྱང་རྣམ་པར་ཤེས་པ་དང༌། སྒྲ་དང༌། དྲི་དང་---
། རོ་དང་། རེག་བྱ་དང་། ཆོས་རྣམས་
ཀྱང་རྣམ་པར་ཤེས་པའོ། ཞེས་དང་། དེའི་དར་ཊཱིཀ་ལས། དང་པོ་ལ་གཉིས། མཚན་ཉིད་དང་། དབྱེ་
བའོ། ། དང་པོ་ནི། རྣམ་པར་ཞེས་ཏེ་ཡུལ་གྱི་ངོ་བོ་ཙམ་རིག་པས་རབ་ཏུ་ཕྱེ་བའི་རིག་པ་ནི། སེམས་ཀྱི་མཚན་

• 192 • སེམས་དང་སེམས་བྱུང་གི་དོགས་དཔྱོད།
ཉིད་དོ། ། ཞེས་ཀྱང་གསུངས་སོ། ། ཡང་ན། རང་གི་འཁོར་སེམས་བྱུང་དང་མཚུངས་ལྡན་རྣམ་པ་ལྔས་མཚུངས་
པར་ལྡན་པ། སེམས་ཀྱི་མཚན་ཉིད་ཡིན་ཏེ། དེ་སྐད་དུའང། ཚད་མ་རིགས་རྒྱན་ལས། གཉིས་པ་ནི། གཙོ་བོ་
སེམས་ཀྱི་མཚན་ཉིད། རང་གི་འཁོར་སེམས་བྱུང་དང་མཚུངས་ལྡན་ལྔས་མཚུངས་པར་ལྡན་པ། ཞེས་སོ། རང་
ཡུལ་སོ་སོར་རྣམ་པར་རིག་པས་རབ་ཏུ་ཕྱེ་བའི་གཙོ་བོའི་རྣམ་རིག རྣམ་ཤེས་ཀྱི་མཚན་ཉིད། དེ་ལྟར་དུ་མཛོད་
ལས། རྣམ་ཤེས་སོ་སོར་རྣམ་རིག་པ། ། ཞེས་དང་། དབུ་མ་ལ་འཇུག་པ་ལས། ཡུལ་ལ་སོ་སོར་རྣམ་རིག་པ། །
རྣམ་ཤེས་རང་གི་མཚན་ཉིད་དོ། ། ཞེས་དང་། དེའི་ཐད་ཀྱི་རྣམ་བཤད་དགོངས་པ་རབ་གསལ་ལས། གཟུགས་
སྒྲ་ལ་སོགས་པའི་ཡུལ་སོ་སོ་ལ་སོ་སོར་རྣམ་པར་རིག་པ་ནི། རྣམ་ཤེས་རང་གི་མཚན་ཉིད་དོ། ། ཞེས་གསུངས་
སོ། ། རང་འབྲས་རྣམ་ཤེས་ཕྱི་མ་སྐྱེ་བའི་གོ་འབྱེད་པས་རབ་ཏུ་ཕྱེ་བའི་གཙོ་བོའི་རྣམ་རིག ཡིད་ཀྱི་མཚན་ཉིད།
དེ་ཡང་ཇི་སྙད་དུ། ཀུན་བཏུས་ལས། ཡིད་གང་ཞེ་ན། ཞེས་པ་ནས། རྣམ་པར་ཤེས་པ་དྲུག་པོ་དག་འགག་མ་
ཐག་པའི་རྣམ་པར་ཤེས་པའོ། ། ཞེས་དང་། དེའི་དར་ཊཱིཀ་ལས། གང་ཡང་འཇུག་པའི་རྣམ་པར་ཤེས་པ་དྲུག་པོ་
འགག་མ་ཐག་པའི་རྣམ་པར་ཤེས་པ་འགག་ཁ་མ་དེ་ཉིད་དུས་གཞན་གྱིས་བར་དུ་མ་ཆོད་པའི་རྣམ་ཤེས་ཕྱི་མ་དེ་ཉིད་
སྐྱེ་བའི་གོ་ཕྱེ་བའི་སྒོ་ནས་བདག་རྐྱེན་བྱེད་པའི་ཕྱིར་ཡིད་ཅེས་བྱའོ། ། དེ་མ་ཐག་རྐྱེན་ཡིན་ཡང་ཕྱི་མ་སྐྱེ་བའི་གོ་
འབྱེད་པའི་བྱེད་ལས་དང་ལྡན་པས་བདག་རྐྱེན་དུ་བཞག་ལ། འགག་མ་ཐག་པའི་རང་ལྡོག་རྣམ་ཤེས་སུ་ཁས་ལེན་
པ་ནི་མ་ཡིན་ནོ། ། ཞེས་སོ། ། སེམས་དང་ཡིད་དང་རྣམ་ཤེས་གསུམ་དོན་གཅིག སེམས་ལ་དབྱེ་ན། ཀུན་གཞི་
ཁས་ལེན་པ་ལྟར་ན་རྣམ་ཤེས་ཚོགས་བརྒྱད་དང་། ཁས་མི་ལེན་པ་ལྟར་ན་རྣམ་ཤེས་ཚོགས་དྲུག་ཡོད་དོ། ། སེམས་
ཡིད་རྣམ་ཤེས་གསུམ་གྱི་སྒྲ་བཤད་དུ་མ་ཡོད་དེ། ཀུན་བཏུས་དར་ཊཱིཀ་ལས། སྒྲ་བཤད་པའི་དབང་དུ་བྱས་ན་
འཇུག་ཤེས་དྲུག་ལ་ཡང་གསུམ་གའི་སྒྲ་བཤད་དུ་མ་ཡོད་དེ། གསོག་པས་ན་སེམས་དང༌། རྣམ་ཤེས་ཕྱི་མའི་རྟེན་དུ་
གྱུར་བས་ན་ཡིད་དང་། ཡུལ་ཤེས་པར་བྱེད་པས་ན་རྣམ་པར་ཤེས་པའང་དེ་ཡིན་པའི་ཕྱིར། ཡང་ན་དུས་ཀྱི་དབང་
དུ་བྱས་ནས་ཚོགས་དྲུག་མ་འོངས་པ་ནི་སེམས། འདས་པ་ནི་ཡིད། ད་ལྟར་བྱུང་བ་ནི་རྣམ་ཤེས། བྱེད་པའི་
དབང་དུ་བྱས་ན་རིང་དུ་འགྲོ་བས་ན་སེམས་དང་། སྔོན་དུ་འགྲོ་བས་ན་ཡིད་ཉིད་མཚམས་སྦྱོར་བའི་བྱེ་བྲག་གིས་
རྣམ་པར་ཤེས་པའོ། ། བསྟན་པའི་དབང་དུ་བྱས་ན། ཁམས་བསྟན་པར་སེམས་དང་། སྐྱེ་མཆེད་བསྟན་པར་
ཡིད་དང་། ཕུང་བོ་བསྟན་པར་རྣམ་པར་ཤེས་པའོ། ། ཞེས་གསུངས་སོ། ། རང་ཡུལ་དུ་གྱུར་བའི་དོན་གྱི་ཁྱད་
པར་རིགས་པས་རབ་དུ་ཕྱེ་བའི་འཁོར་གྱིས་བསྡུས་པའི་རིག་པ། སེམས་བྱུང་གི་མཚན་ཉིད་ཡིན་ཏེ། དབུས་
མཐའ་ལས། དེ་ཡི་ཁྱད་པར་སེམས་ལས་བྱུང༌། ། ཞེས་དང་། དབུས་མཐའི་འགྲེལ་བ་ལས། དེའི་ཁྱད་པར་
འཛིན་པ་ནི་སེམས་ལས་བྱུང་བའོ། ། ཞེས་སོ། ། ཡང་ན། རང་གི་གཙོ་སེམས་དང་མཚུངས་ལྡན་རྣམ་པ་ལྔས་

སེམས་དང་སེམས་བྱུང་གི་དོགས་དཔྱོད། • 193 •
- - ས
མཚུངས་པར་ལྡན་པ། སེམས་བྱུང་གི་མཚན་ཉིད། དེ་སྐད་དུའང་རིགས་རྒྱན་ལས། སེམས་བྱུང་གི་མཚན་ཉིད།
རང་གི་གཙོ་བོ་སེམས་དང་མཚུངས་ལྡན་ལྔས་མཚུངས་པར་ལྡན་པ། ཞེས་དང་། ཕུང་བོ་ལྔའི་རབ་བྱེད་ལས་ཀྱང་།
སེམས་ལས་བྱུང་བའི་ཆོས་རྣམས་ཅི་ཞེ་ན། གང་སེམས་དང་མཚུངས་པར་ལྡན་པའི་ཆོས་རྣམས་སོ། ། ཞེས་
སོ། ། སེམས་བྱུང་ལ་དབྱེ་ན། ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག རྩ་ཉོན་དྲུག ཉེ་ཉོན་ཉི་ཤུ།
གཞན་འགྱུར་བཞི་སྟེ་ལྔ་བཅུ་རྩ་གཅིག་ཡོད་པའི་ཕྱིར། སེམས་བྱུང་དེ་རྣམས་ལས་ཀུན་འགྲོ་ལྔའི་མཚན་ཉིད་ནི།
རང་ཡུལ་སིམ་གདུང་བར་མ་ཅི་རིགས་ཉམས་སུ་མྱོང་བའི་སེམས་བྱུང་མྱོང་བ། ཚོར་བའི་མཚན་ཉིད། དབྱེ་ན།
ཚོར་བ་བདེ་སྡུག་བཏང་སྙོམས་གསུམ་ཡོད། རང་ཡུལ་གྱི་ཐུན་མོང་མ་ཡིན་པའི་མཚན་མར་འཛིན་པས་རབདུ་ཕྱེ་
བའི་རིག་པ། འདུ་ཤེས་ཀྱི་མཚན་ཉིད། དབྱེ་ན་མཚན་མར་འཛིན་པ་དང་། བཀྲ་བར་འཛིན་པའི་དེ་གཉིས་ཡོད།
དང་པོ་ནི། རྟོག་མེད་ཀྱི་ཤེས་པ་དང་མཚུངས་ལྡན་གྱི་འདུ་ཤེས་ལྟ་བུ། གཉིས་པ་ནི། རྟོག་པ་དང་མཚུངས་ལྡན་
གྱི་འདུ་ཤེས་ལྟ་བུའོ། ། རང་དང་མཚུངས་ལྡན་གྱི་སེམས་ཡུལ་སྤྱི་ལ་གཡོ་བར་བྱེད་པས་རབ་ཏུ་ཕྱེ་བའི་རིག་པ།
སེམས་པའི་མཚན་ཉིད། དབྱེ་ན་དགེ་མི་དགེ་ལུང་མ་བསྟན་གསུམ་ཡོད། རང་དང་མཚུངས་ལྡན་གྱི་སེམས་
དམིགས་པ་བྱེ་བྲག་པ་ལ་གཏོད་པས་རབ་ཏུ་ཕྱེ་བའི་རིག་པ། ཡིད་བྱེད་ཀྱི་མཚན་ཉིད། དབྱེ་ན། མོས་པ་ཡིད་
བྱེད་དང་། དེ་ཁོ་ན་ཉིད་ཡིད་བྱེད་སོགས་ཡོད། ཡུལ་དབང་རྣམ་ཤེས་གསུམ་འདུས་ནས་དབང་པོའི་འགྱུར་བ་
དང་འདྲ་བར་བདེ་སོགས་མྱོང་འགྱུར་གྱི་རྗེས་སུ་མཐུན་པའི་ཡུལ་གཅོད་པས་རབ་ཏུ་ཕྱེ་བའི་རིག་པ། རེག་པའི་
མཚན་ཉིད། དབྱེ་ན། དབང་ཤེས་སུ་གྱུར་བའི་དེ་དང་། ཡིད་ཤེས་སུ་གྱུར་བའི་དེ་གཉིས་ཡོད། ཤེས་བྱ་ཆོས་
ཅན། ཚོར་སོགས་ལྔ་ལ་ཀུན་འགྲོ་ཞེས་བརྗོད་པའི་རྒྱུ་མཚན་ཡོད་དེ། སེམས་ཀུན་གྱི་འཁོར་དུ་འགྲོ་བས་དེ་ལྟར་དུ་
བརྗོད་པའི་ཕྱིར། ཡུལ་ངེས་ལྔའི་མཚན་ཉིད་ནི། བསམ་པའི་དངོས་པོ་ལ་དམིགས་ནས་དོན་དུ་གཉེར་བས་རག་
ཏུ་ཕྱེ་བའི་རིག་པ། འདུན་པའི་མཚན་ཉིད། དབྱེ་ན། ཕྲད་པར་འདོད་པ་དང་། མི་འབྲལ་བར་འདོད་པ་དང་།
དོན་དུ་གཉེར་བའི་འདུན་པ་དང་གསུམ་ཡོད། ཚད་མས་ངེས་ཟིན་པའི་ཡུལ་ལ་དམིགས་ནས་འདི་ཁོ་ན་ལྟར་ཡིན་
གྱི་དེ་ལས་གཞན་དུ་ནི་མ་ཡིན་ནོ་སྙམ་དུ་འཛིན་པས་རབ་ཏུ་ཕྱེ་བའི་རིག་པ། མོས་པའི་མཚན་ཉིད། དབྱེ་ན་
སྐྱབས་གསུམ་གྱི་ཡོན་ཏན་ལ་དམིགས་པའི་དེ་གསུམ་དགེ་བ་དང༌། དུག་གསུམ་གྱི་ཡུལ་ལ་དམིགས་པའི་དེ་གསུམ་
མི་དགེ་བ་དང་། ནམ་མཁའ་སོགས་ལ་དམིགས་པའི་ལུང་མ་བསྟན་ཡང་ཡོད། འདྲིས་པའི་དངོས་པོ་ལ་དམིགས་
ནས་སེམས་ཀྱི་དམིགས་པ་མ་བརྗེད་པར་བྱེད་པས་རབ་ཏུ་ཕྱེ་བའི་རིག་པ། དྲན་པའི་མཚན་ཉིད། དབྱེ་ན། ཐོས་
བསམ་སྒོམ་གསུམ་གྱི་ཡུལ་དྲན་པའི་དེ་གསུམ་ཡོད། བརྟགས་ཟིན་པའི་དངོས་པོ་ལ་དམིགས་ནས་རྒྱུན་ལྡན་དུ་
འཇོག་པ་ལ་སེམས་རྩེ་གཅིག་པར་བྱེད་པས་རབ་ཏུ་ཕྱེ་བའི་རིག་པ། ཏིང་ངེ་འཛིན་གྱི་མཚན་ཉིད། དབྱེ་ན། ཇི་

• 194 •
 སེམས་དང་སེམས་བྱུང་གི་དོགས་དཔྱོད།
ལྟ་བ་དང་། ཇི་སྙེད་པ་ལ་དམིགས་པའི་དེ་གཉིས་ཡོད། བརྟགས་བྱའི་དངོས་པོ་སྐྱོན་ཡོན་དང་ལྡན་པ་སོགས་རྣམ་
པར་འབྱེད་པས་རབ་ཏུ་ཕྱེ་བའི་རིག་པ། ཤེས་རབ་ཀྱི་མཚན་ཉིད། དབྱེ་ན། ཐོས་སོགས་གསུམ་ཡོད། ཤེས་བྱ་
ཆོས་ཅན། འདུན་སོགས་ལྔ་ལ་ཡུལ་ངེས་ཞེས་བརྗོད་པའི་རྒྱུ་མཚན་ཡོད་དེ། ཡུལ་གྱི་ཁྱད་པར་རེ་བཟུང་ནས་
འཛིན་པར་བྱེད་པས་ན་དེ་ལྟར་དུ་བརྗོད་པའི་ཕྱིར། དགེ་བ་བཅུ་གཅིག་ལས། ལས་འབྲས་སོགས་ཇི་ལྟར་གནས་
པ་དེ་ལྟར་དུ་ཡོད་སྙམ་པ་དང་། དང་པོ་དང། འདོད་པ་གང་རུང་གི་རྣམ་པ་ཅན་གང་ཞིག མ་དད་པའི་དངོས་
ཀྱི་གཉེན་པོ་བྱེད་པས་རབ་ཏུ་ཕྱེ་བའི་རིག་པ། དད་པའི་མཚན་ཉིད། དབྱེ་ན། དང་བའི་དད་པ་དང་ ཡིད་
ཆེས་ཀྱི་དད་པ་དང་། མངོན་འདོད་ཀྱི་དད་པ་གསུམ་ཡོད། གང་ཟག་རང་ཉིད་རྒྱུ་མཚན་དུ་བྱས་ནས་ཁ་ན་མ་ཐོ་
བ་ལ་འཛེམ་པས་རབ་ཏུ་ཕྱེ་བའི་རིག་པ། ངོ་ཚ་ཤེས་པའི་མཚན་ཉིད། དབྱེ་ན་སྒོ་གསུམ་གྱི་ཉེས་སྤྱོད་ལ་འཛེམས་
པའི་དེ་གསུམ་ཡོད། གང་ཟག་གཞན་ནམ་ཆོས་རྒྱུ་མཚན་དུ་བྱས་ནས་ཉེས་སྤྱོད་ལ་འཛེམ་པས་རབ་ཏུ་ཕྱེ་བའི་རིག་
པ། ཁྲེལ་ཡོད་ཀྱི་མཚན་ཉིད། དབྱེ་ན། སྔར་བཞིན་གསུམ་ཡོད། སྲིད་པའི་ཡོ་བྱད་ལ་དམིགས་ནས་དེ་ལ་ཆགས་
པའི་གཉེན་པོ་བྱེད་ཅིང་དེ་ལ་ཡིད་འབྱུང་ནས་མ་ཆགས་ཤིང་མི་ལེན་པས་རབ་ཏུ་ཕྱེ་བའི་རིག་པ། མ་ཆགས་པའི་
མཚན་ཉིད། དབྱེ་ན། འདོད་ཡོན་ལྔ་ལ་མ་ཆགས་པའི་དེ་ལྔ་ཡོད། རང་ཡུལ་ཆོས་གསུམ་པོ་གང་རུང་ལ་དམིགས་
ནས་ཞེ་སྡང་དངོས་སུ་འཇོམས་ཤིང་ཀུན་ནས་མནར་སེམས་མེད་པས་རབ་ཏུ་ཕྱེ་བའི་རིག་པ། ཞེ་སྡང་མེད་པའི་
དགེ་རྩའི་མཚན་ཉིད། དབྱེ་ན། ཆོས་གསུམ་ལ་དམིགས་པའི་དེ་གསུམ་ཡོད། སྐྱེས་ཐོབ་དང་སྦྱོར་བྱུང་གང་རུང་
ལ་བརྟེན་ནས་གཏི་མུག་གི་གཉེན་པོ་བྱེད་ཅིང་སོ་སོར་རྟོག་པའི་ཤེས་རབ་བརྟན་པ་དང་བཅས་པས་རབ་ཏུ་ཕྱེ་བའི་
རིག་པ། གཏི་མུག་མེད་པའི་དགེ་རྩའི་མཚན་ཉིད། དབྱེ་ན། སྐྱེས་ཐོབ་དང་སྦྱོར་བྱུང་གི་རྒྱུ་ལ་བརྟེན་པའི་དེ་
གཉིས་ཡོད། དགེ་བ་ལ་སེམས་མངོན་པར་སྤྲོ་བར་བྱེད་པས་རབ་ཏུ་ཕྱེ་བའི་རིག་པ། བརྩོན་འགྲུས་ཀྱི་མཚན་ཉིད།
དབྱེ་ན། གོ་ཆའི་བརྩོན་འགྲུས་དང་། སྦྱོར་བའི་བརྩོན་འགྲུས་དང་། མི་འགོང་བའི་བརྩོན་འགྲུས་དང༌། མི་
ལྡོག་པའི་བརྩོན་འགྲུས་དང༌། ཆོག་པར་མི་འཛིན་པའི་བརྩོན་འགྲུས་དང་ལྔ་ཡོད། སེམས་དགེ་བའི་དམིགས་པ་
ལ་ཇི་ལྟར་འདོད་པ་བཞིན་དུ་བཀོལ་དུ་རུང་བའི་ལག་རྗེས་འཇོག་པར་བྱེད་ཅིང་ལུས་སེམས་ཀྱི་གནས་ངན་ལེན་རྒྱུན་
གཅོད་པར་བྱེད་པས་རབ་ཏུ་ཕྱེ་བའི་རིག་པ། ཤིན་སྦྱངས་ཀྱི་མཚན་ཉིད། དབྱེ་ན། ལུས་ཤིན་སྦྱངས་དང་།
སེམས་ཤིན་སྦྱངས་གཉིས་ཡོད། དུག་གསུམ་མེད་པ་བརྩོན་འགྲུས་དང་བཅས་པ་ལ་བཏགས་པའི་བཏགས་ཆོས་
གང་ཞིག དགེ་བའི་ཆོས་སྒྲུབ་ཅིང་ཟག་བཅས་ལས་སེམས་བསྲུངས་པས་རབ་ཏུ་ཕྱེ་བའི་རིག་པ། བག་ཡོད་ཀྱི་
མཚན་ཉིད། དབྱེ་ན། དུག་གསུམ་ལས་སེམས་བསྲུང་བའི་དེ་གསུམ་ཡོད། དེ་གང་ཞིག བྱིང་རྒོད་འགོག་པའི་
རྩོལ་བ་ཆེན་པོས་བསྒྲིམ་མི་དགོས་པར་སེམས་བྱིང་རྒོད་ཀྱིས་མི་མཉམ་པ་མེད་པར་བྱེད་པས་རབ་དུ་ཕྱེ་བའི་རིག་པ།

སེམས་དང་སེམས་བྱུང་གི་དོགས་དཔྱོད། • 195 •
སྐབས་འདིའི་བཏང་སྙོམས་ཀྱི་མཚན་ཉིད། དབྱེ་ན། བྱིང་བ་འགོག་པའི་རྩོལ་བ་ཆེན་པོས་བསྒྲིམ་མི་དགོས་པར་
སེམས་བྱིང་བས་མི་མཉམ་པ་མེད་པར་བྱེད་པའི་དེ་དང་། རྒོད་པ་འགོག་པའི་རྩོལ་བ་ཆེན་པོས་བསྒྲིམ་མི་དགོས་
པར་སེམས་རྒོད་པས་མི་མཉམ་པ་མེད་པར་བྱེད་པའི་དེ་གཉིས་ཡོད། ཀུན་ནས་མནར་སེམས་མེད་པའི་ཆ་ཤེས་
གང་ཞིག སེམས་ཅན་སྡུག་བསྔལ་ཅན་ལ་དམིགས་ནས་དེ་དང་བྲལ་ན་སྙམ་དུ་མི་བཟོད་པས་རབ་ཏུ་ཕྱེ་བའི་རིག་
པ། རྣམ་པར་མི་འཚེ་བའི་མཚན་ཉིད། དབྱེ་ན། སྡུག་བསྔལ་ཅན་གྱི་འགྲོ་བ་རིགས་དྲུག་ལ་དམིགས་པའི་རྣམ་
པར་མི་འཚེ་བ་དྲུག་ཡོད། ཤེས་བྱ་ཆོས་ཅན། དད་སོགས་བཅུ་གཅིག་ལ་དགེ་བ་ཞེས་བརྗོད་པའི་རྒྱུ་མཚན་ཡོད་དེ།
དགེ་སེམས་ཁོ་ནའི་འཁོར་དུ་འབྱུང་བས་ན་དེ་ལྟར་བརྗོད་པའི་ཕྱིར། རྩ་ཉོན་དྲུག་ལས། ཟག་བཅས་ཀྱི་དངོས་པོ་
ལདམིགས་པའི་སྒོ་ནས་ཡིད་དུ་འོང་བར་མཐོང་ནས་དོན་དུ་གཉེར་བས་རབ་དུ་ཕྱེ་བའི་སེམས་བྱུང་། འདོད་
ཆགས་ཀྱི་མཚན་ཉིད། དབྱེ་ན། ཁམས་གསུམ་གྱི་དེ་གསུམ་ཡོད། རང་གི་དམིགས་ཡུལ་དུ་གྱུར་པའི་སེམས་ཅན་
རྣམས་དང་། རང་རྒྱུད་ཀྱི་སྡུག་བསྔལ་དང༌། སྡུག་བསྔལ་གྱི་གནས་དང་གསུམ་པོ་གང་རུང་ལ་དམིགས་ནས་མི་
བཟོད་ཅིང་གནོད་པ་བྱེད་པར་འདོད་པ་ཀུན་ནས་མནར་སེམས་པས་རབ་ཏུ་ཕྱེ་བའི་སེམས་བྱུང་དེ། ཁོང་ཁྲོའི་
མཚན་ཉིད། དབྱེ་ན་ཡུལ་གསུམ་པོ་དེ་དག་ལ་དམིགས་པའི་དེ་གསུམ་ཡོད། རང་གི་རྒྱུ་འཇིག་ལྟ་ལ་བརྟེན་ཅིང་
སེམས་ཁེངས་པའི་གཞི་གང་ཡང་རུང་བ་ཞིག་ལ་དམིགས་ནས་སེམས་ཁེངས་པའི་རྣམ་པ་ཅན་གྱི་སེམས་བྱུང་། བ
རྒྱལ་གྱི་མཚན་ཉིད། དབྱེ་ན། ཁམས་གསུམ་གྱི་དེ་གསུམ་ཡོད། རིག་པའི་འགལ་ཟླའི་མི་མཐུན་ཕྱོགས་སུ་གྱུར་
བའི་སེམས་བྱུང་རྨོངས་པ། མ་རིག་པའི་མཚན་ཉིད། དབྱེ་ན་ཁམས་གསུམ་གྱི་དེ་གསུམ་ཡོད། རང་ཡུལ་ལ་
དམིགས་ནས་མཐའ་གཉིས་སུ་དོགས་པས་རབ་ཏུ་ཕྱེ་བའི་སེམས་བྱུང་ཡང་ཡིན་དགེ་བ་ལ་བར་གཅོད་བྱེད་པ་ཡང་
ཡིན་པའི་གཞི་མཐུན་པར་དམིགས་པ། ཐེ་ཚོམ་གྱི་མཚན་ཉིད། དབྱེ་ན་ཁམས་གསུམ་གྱི་དེ་གསུམ་ཡོད། རང་
ཡུལ་ཟག་བཅས་ཀྱི་དངོས་པོ་ལ་དམིགས་ནས་བདག་དང་བདག་གིར་འཛིན་པ་སོགས་གང་རུང་གིས་བསྡུས་པའི་
ཤེས་རབ་ཉོན་མོངས་ཅན། རྩ་ཉོན་དུ་གྱུར་བའི་ལྟ་བའི་མཚན་ཉིད། དབྱེ་ན། འཇིག་ལྟ། མཐར་ལྟ། ལྟ་བ་
མཆོག་འཛིན། ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ། ལོག་ལྟ་དང་ལྔ་ཡོད། ཉེར་ལེན་གྱི་ཕུང་བོ་ལ་
དམིགས་ནས་བདང་ང་ཡིར་འཛིན་པ་གང་རུང་གིས་བསྡུས་པའི་རིགས་གནས་ཀྱི་ཤེས་རབ་ཉོན་མོངས་ཅན།
འཇིག་ལྟའི་མཚན་ཉིད། བདག་དང་བདག་གི་བ་གང་རུང་ལ་དམིགས་ནས་རྟག་པར་ལྟ་བའམ་ཆད་པར་ལྟ་བ་
གང་རུང་གིས་བསྡུས་པའི་རིགས་གནས་ཀྱི་ཤེས་རབ་ཉོན་མོངས་ཅན། མཐར་ལྟའི་མཚན་ཉིད། ལྟ་ངན་གཞན་
རྣམས་དང་། དེ་གང་ལ་བརྟེན་གནས་འབྱུང་བའི་གནས་ཕུང་བོ་ལ་མཆོག་སོགས་སུ་ལྟ་བའི་ཤེས་རབ་ཉོན་མོངས་
ཅན། ལྟ་བ་མཆོག་འཛིན་གྱི་མཚན་ཉིད། ལྟ་ངན་གྱིས་ཀུན་ནས་བསླངས་པའི་ཚུལ་ཁྲིམས་དང་ལུས་ངག་གི་

• 196 • སེམས་དང་སེམས་བྱུང་གི་དོགས་དཔྱོད།
བརྟུལ་ཞུགས་ངན་པ་དང༌། དེ་གང་རུང་ལ་བརྟེན་ནས་འབྱུང་བའི་གནས་ཕུང་བོ་ལ་དམིགས་ནས་དག་གྲོལ་
སོགས་སུ་ལྟ་བའི་ཤེས་རབ་ཉོན་མོངས་ཅན། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ལྟ་བའི་མཚན་ཉིད།
ལསརྒྱུ་འབྲས་དང་ཚེ་སྔ་ཕྱི་སོགས་ལ་དམིགས་ནས་མེད་པར་ལྟ་བས་རབ་ཏུ་ཕྱེ་བའི་ཤེས་རབ་ཉོན་མོངས་ཅན།
ལོག་ལྟའི་མཚན་ཉིད། དེ་ལྔ་པོ་རེ་རེ་ལ་དབྱེ་ན། ཁམས་གསུམ་གྱི་སས་བསྡུས་ཀྱི་དེ་གསུམ་རེ་ཡོད། ཤེས་བྱ་ཆོས་
ཅན། འདོད་ཆགས་སོགས་དྲུག་ལ་རྩ་ཉོན་ཞེས་བརྗོད་པའི་རྒྱུ་མཚན་ཡོད་དེ། སེམས་ཉོན་མོངས་པར་བྱེད་པའི་
གཙོ་བོ་ཡིན་པས་ན་དེ་ལྟར་དུ་བརྗོད་པའི་ཕྱིར། ཉེ་ཉོན་ཉི་ཤུ་ལས། ཁོང་ཁྲོའི་ཆར་གཏོགས་གང་ཞིག གནོད་
པར་བྱེད་པའི་རྒྱུ་ཀུན་ནས་མནར་སེམས་ཀྱི་གཞི་དགུ་གང་རུང་ཉེ་བར་གནས་པ་ན་གནོད་པ་བྱ་བར་འདོད་པའི་
ཀུན་ནས་མནར་སེམས་པས་རབ་དུ་ཕྱེ་བའི་རིག་པ། ཁྲོ་བའི་མཚན་ཉིད། དབྱེ་ན་ཀུན་ནས་མནར་སེམས་པའི་
གཞི་དགུ་ལ་དམིགས་པའི་དེ་དགུ་ཡོད། དེ་གང་ཞིག གནོད་པ་དང་གནོད་ལན་བྱེད་འདོད་པ་མི་གཏོང་བས་
རབ་ཏུ་ཕྱེ་བའི་རིག་པ། ཁོན་འཛིན་གྱི་མཚན་ཉིད། དབྱེ་ན་སྔར་ལྟར་དགུ་ཡོད། གཏི་མུག་གི་ཆར་གཏོགས་གང་
ཞིག དགེ་བའི་བཤེས་གཉེན་ལ་སོགས་པ་གང་ཟག་གཞན་གྱིས་ཕན་པར་འདོད་པའི་བསམ་པའི་སྒོ་ནས་ཉེས་པ་
གླེང་བ་ན་གཏི་མུག་གི་དབང་གིས་ཁ་ན་མ་ཐོ་བ་སྦ་བར་འདོད་པས་རབ་ཏུ་ཕྱེ་བའི་རིག་པ། འཆབ་པའི་མཚན་ཉིད།
དབྱེ་ན། སྡོམ་པ་གསུམ་གྱི་མི་མཐུན་ཕྱོགས་ལ་འཆབ་པའི་དེ་གསུམ་ཡོད། ཁོང་ཁྲོའི་ཆར་གཏོགས་གང་ཞིག ཁྲོ་
བ་ཁོན་འཛིན་སྔོན་དུ་སོང་བས་གཞན་གྱི་ཉེས་པ་གླེང་བ་ན་ཞེ་འགྲས་པ་རྒྱུ་མཚན་དུ་བྱས་ནས་ཚིག་རྩུབ་ཀུན་ནས་
སློང་བས་རབ་དུ་ཕྱེ་བའི་རིག་པ། འཚིག་པའི་མཚན་ཉིད། དབྱེ་ན། སྡོམ་པ་གསུམ་གྱི་མི་མཐུན་ཕྱོགས་སུ་གྱུར་
བའི་ཉེས་པ་གསུམ་གྱིས་གླེང་བ་ན་ཞེ་འགྲས་པའི་བསམ་པས་ཚིག་རྩུབ་སྨྲ་བར་འདོད་པའི་དེ་གསུམ་སོགས་ཡོད།
ཞེ་སྡང་གི་ཆར་གཏོགས་གང་ཞིག རྙེད་བཀུར་ལ་ཆགས་ནས་གཞན་གྱི་ཕུན་ཚོགས་ལ་མི་བཟོད་པར་སེམས་ཁོང་
ནས་འཁྲུག་པས་རབ་ཏུ་ཕྱེ་བའི་རིག་པ། ཕྲག་དོག་གི་མཚན་ཉིད། དབྱེ་ན། གཞན་གྱི་ལུས་ལོངས་སྤྱོད་འཁོར་
ཕུན་སུམ་ཚོགས་པ་གསུམ་ལ་དམིགས་པའི་དེ་གསུམ་ཡོད། འདོད་ཆགས་ཀྱི་ཆར་གཏོགས་གང་ཞིག རྙེད་བཀུར་
ལ་ཆགས་ནས་ཡོ་བྱད་གཏོང་མི་ནུས་པར་དམ་དུ་འཛིན་པར་འདོད་པས་རབ་ཏུ་ཕྱེ་བའི་རིག་པ། སེར་སྣའི་མཚན་
ཉིད། དབྱེ་ན། ཟས་ནོར་སོགས་ལ་དམིགས་པ་དུ་མ་ཡོད། འདོད་ཆགས་དང་གཏི་མུག་གང་རུང་གི་ཆར་
གཏོགས་གང་ཞིག རྙེད་བཀུར་ལ་ཆགས་ནས་གཞན་བསླུ་བའི་བསམ་པས་རང་ལ་མེད་པའི་ཡོན་ཏན་སྟོན་འདོད་
པས་རབ་ཏུ་ཕྱེ་བའི་རིག་པ། སྒྱུའི་མཚན་ཉིད། དབྱེ་ན། རང་ལ་མེད་པའི་ལུང་རྟོགས་ཀྱི་ཡོན་ཏན་སྟོན་འདོད་
པ་སོགས་དུ་མ་ཡོད། དེ་གང་ཞིག རྙེད་བཀུར་ལ་ཆགས་པའི་དབང་གིས་རང་གི་ཉེས་པ་གཞན་ལ་མི་མངོན་པར་
སྦ་བར་འདོད་པས་རབ་ཏུ་ཕྱེ་བའི་རིག་པ། གཡོའི་མཚན་ཉིད། དབྱེ་ན། སོ་ཐར་སྡོམ་པའི་མི་མཐུན་ཕྱོགས་སྦ་

སེམས་དང་སེམས་བྱུང་གི་དོགས་དཔྱོད། • 197 •
བར་འདོད་པ་སོགས་དུ་མ་ཡོད། འདོད་ཆགས་ཀྱི་ཆར་གཏོགས་གང་ཞིག ནད་མེད་པ་སོགས་ལ་རྟེན་ཅིང་ཟག་
པ་དང་བཅས་པའི་ཕུན་ཚོགས་ཀྱི་མཚན་མ་གང་རུང་མཐོང་ནས་དགའ་ཞིང་ཡིད་བདེ་བས་རབ་ཏུ་ཕྱེ་བའི་རིག་པ།
རྒྱགས་པའི་མཚན་ཉིད། དབྱེ་ན། རིགས་གཟུགས་ལང་ཚོ་སོགས་ལ་དམིགས་པའི་དེ་དུ་མ་ཡོད། ཁོང་ཁྲོའི་ཆར་
གཏོགས་གང་ཞིག གཞན་ལ་སྙིང་བརྩེ་བ་མེད་ཅིང་མཐོ་འཚམ་པར་འདོད་པས་རབ་ཏུ་ཕྱེ་བའི་རིག་པ། རྣམ་
འཚེའི་མཚན་ཉིད། དབྱེ་ན། རང་གི་མཐོ་འཚམ་པར་འདོད་པའི་སྙིང་བརྩེ་བ་མེད་པ། གཞན་བྱེད་དུ་བཅུག་
པར་འདོད་པའི་སྙིང་བརྩེ་བ་མེད་པ། གཞན་གྱིས་བྱེད་པ་མཐོང་ངམ་ཐོས་ནས་རྗེས་སུ་ཡི་རང་པའི་སྙིང་བརྩེ་བ་
མེད་པ་དང་གསུམ་ཡོད། དུག་གསུམ་གང་རུང་གི་ཆར་གཏོགས་ཀྱིས་བསྡུས་པ་གང་ཞིག ། བདག་གམ་ཆོས་རྒྱུ་
མཚན་དུ་བྱས་ནས་ཁ་ན་མ་ཐོ་བ་ལ་འཛེམ་པ་མེད་པས་རབ་ཏུ་ཕྱེ་བའི་རིག་པ། ངོ་ཚ་མེད་པའི་མཚན་ཉིད། དབྱེ་
ན། དུག་གསུམ་གྱི་ཆར་གཏོགས་ཀྱི་དེ་གསུམ་ཡོད། དེ་གང་ཞིག གཞན་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་
འཛེམ་པ་མེད་པས་རབ་ཏུ་ཕྱེ་བའི་རིག་པ། ཁྲེལ་མེད་པའི་མཚན་ཉིད། དབྱེ་ན་སྔར་ལྟར་གསུམ་ཡོད། གཏི་མུག་
གི་ཆར་གཏོགས་གང་ཞིག རང་རྒྱུད་ལྡན་གྱི་གང་ཟག་གི་ལུས་སེམས་ལྕི་ཞིང་ལས་སུ་མི་རུང་བར་བྱེད་ཅིང་
དམིགས་པ་ལ་ཇི་ལྟ་བ་བཞིན་དུ་མི་རྟོགས་པར་བྱེད་པས་རབ་ཏུ་ཕྱེ་བའི་རིག་པ། རྨུགས་པའི་མཚན་ཉིད། དབྱེ་ན་
རྩ་ཉོན་དྲུག་དང་མཚུངས་ལྡན་གྱི་དེ་དྲུག་ཡོད། འདོད་ཆགས་ཀྱི་ཆར་གཏོགས་གང་ཞིག སྔར་མྱོང་བའི་འདོད་
ཡོན་སོགས་ཀྱི་ཡུལ་དྲན་པའི་སྒོ་ནས་དེ་ལ་སེམས་རྣམ་པར་འཕྲོ་བར་བྱེད་པས་རབ་ཏུ་ཕྱེ་བའི་རིག་པ། རྒོད་པའི་
མཚན་ཉིད། དབྱེ་ན། ཁམས་གསུམ་གྱི་དེ་གསུམ་ཡོད། གཏི་མུག་གི་ཆར་གཏོགས་གང་ཞིག དགེ་བའི་ཆོས་ལ་
ཡིད་མ་ཆེས་པ་དང་། མ་དད་པ་དང་མི་འདོད་པས་རབ་ཏུ་ཕྱེ་བའི་རིག་པ། མ་དད་པའི་མཚན་ཉིད། དབྱེ་ན།
དད་པ་གསུམ་གྱི་མི་མཐུན་ཕྱོགས་སུ་གྱུར་བའི་དེ་གསུམ་ཡོད། དེ་གང་ཞིག། ཉལ་བ་སོགས་ལ་བརྟེན་ནས་དགེ་བ་
ལ་སེམས་མི་སྤྲོ་བར་བྱེད་པས་རབ་ཏུ་ཕྱེ་བའི་རིག་པ། ལེ་ལོའི་མཚན་ཉིད། དབྱེ་ན། སྒོ་གསུམ་གྱི་དགེ་བ་ལ་མི་སྤྲོ་
བར་བྱེད་པའི་དེ་གསུམ་ཡོད། དུག་གསུམ་ལེ་ལོ་དང་བཅས་པ་གང་རུང་གི་ཆར་གཏོགས་གང་ཞིག། ཉོན་མོངས་
པ་གང་ཡང་རུང་བ་ཞིག་ལ་གནས་ནས་དགེ་བ་མི་སྒོམ་ཞིང་ཉེས་པའི་ཚོགས་རྣམས་ལས་སེམས་མི་བསྲུང་བར་བག་
ཡངས་སུ་གཏོང་བར་བྱེད་པས་རབ་ཏུ་ཕྱེ་བའི་རིག་པ། བག་མེད་ཀྱི་མཚན་ཉིད། དབྱེ་ན། ཁམས་གསུམ་གྱི་དེ་
གསུམ་ཡོད། ཉོན་མོངས་ཀྱི་དམིགས་པ་དྲན་པའི་སྒོ་ནས་དགེ་བ་ལ་མི་གསལ་ཞིང་བརྗེད་པར་བྱེད་པས་རབ་ཏུ་ཕྱེ་
བའི་རིག་པ། བརྗེད་ངེས་ཀྱི་མཚན་ཉིད། དབྱེ་ན། སྒོ་གསུམ་གྱི་ཡོན་ཏན་བརྗེད་པར་བྱེད་པའི་དེ་གསུམ་ཡོད།
ཉོན་མོངས་པའི་ཆར་གཏོགས་པའི་ཤེས་རབ་ཀྱི་རྫས་གང་ཞིག སྒོ་གསུམ་གྱི་སྤྱོད་པ་གང་རུང་ལ་མི་ཤེས་བཞིན་དུ་
འཇུག་པར་བྱེད་པས་རབ་ཏུ་ཕྱེ་བའི་རིག་པ། ཤེས་བཞིན་མ་ཡིན་པའི་མཚན་ཉིད། དབྱེ་ན། སྒོ་གསུམ་གྱི་སྤྱོད་

• 198 •
 སེམས་དང་སེམས་བྱུང་གི་དོགས་དཔྱོད།
པལ་མི་ཤེས་བཞིན་དུ་འཇུག་པར་བྱེད་པའི་དེ་གསུམ་ཡོད། དུག་གསུམ་གང་རུང་གི་ཆར་གཏོགས་གང་ཞིག་
དམིགས་པ་ལ་སེམས་སྤྲོ་བར་བྱེད་པས་རབ་ཏུ་ཕྱེ་བའི་རིག་པ། རྣམ་གཡེང་གི་མཚན་ཉིད། དབྱེ་ན། དུག་གསུམ་
གྱི་ཆར་གཏོགས་ཀྱི་དེ་གསུམ་ཡོད། ཤེས་བྱ་ཆོས་ཅན། ཁྲོ་སོགས་ཉི་ཤུ་ལ་ཉེ་ཉོན་ཞེས་བརྗོད་པའི་རྒྱུ་མཚན་ཡོད་དེ།
རྩ་ཉོན་གྱི་ཆར་གཏོགས་ཡིན་ཞིང་སེམས་ཉེ་བར་ཉོན་མོངས་པར་བྱེད་པས་ན་དེ་ལྟར་བརྗོད་པའི་ཕྱིར། གཞན་
འགྱུར་བཞི་ལས། ཉོན་མོངས་ཅན་དང་ཉོན་མོངས་ཅན་མ་ཡིན་པ་གང་རུང་གི་ཆར་གཏོགས་གང་ཞིག ལུས་ལྕི་
བ་དང་། ཉམ་ཆུང་བ་དང་། ངལ་བ་དང་། མུན་པའི་མཚན་མ་ཡིད་ལ་བྱེད་པ་སོགས་ཀྱི་རྒྱུ་གང་ཡང་རུང་བ་ཞིག་
ལ་བརྟེན་ནས་དབང་ཤེས་ཡུལ་ལ་འཇུག་པ་རང་དབང་མེད་པར་ནང་དུ་སྡུད་པར་བྱེད་པས་རབ་ཏུ་ཕྱེ་བའི་རིག་པ།
གཉིད་ཀྱི་མཚན་ཉིད། དབྱེ་ན། དགེ་མི་དགེ་ལུང་མ་བསྟན་གྱི་དེ་གསུམ་ཡོད། གཏི་མུག་གི་ཆར་གཏོགས་གང་
ཞིག བྱ་བ་རིགས་པ་དང་མི་རིགས་པ་གང་རུང་གིས་བསམ་བཞིན་དུ་བྱས་པའམ་གཞན་གྱིས་ནན་གྱིས་བྱེད་དུ་
བཅུག་པ་ལ་བརྟེན་ནས་སླར་མི་འདོད་བཞིན་དུ་ཡིད་ལ་བཅགས་པར་བྱེད་པས་རབ་ཏུཕྱེ་བའི་རིག་པ། འགྱོད་
པའི་མཚན་ཉིད། དབྱེ་ན། དགེ་སོགས་གསུམ་ཡོད། སེམས་པའམ་ཤེས་རབ་གང་རུང་ལ་བརྟེན་ནས་མིང་དང་
བཅས་པའི་དོན་གང་ཡང་རུང་བ་ཞིག་རགས་པའི་རྣམ་པ་ཙམ་འཚོལ་བས་རབ་ཏུ་ཕྱེ་བའི་རིག་པ། གཞན་འགྱུར་
གྱི་རྟོག་པའི་མཚན་ཉིད། དབྱེ་ན། སྔར་ལྟར་གསུམ་ཡོད། སེམས་པའམ་ཤེས་རབ་གང་རུང་ལ་བརྟེན་ནས་མིང་
དང་བཅས་པའི་དོན་གང་ཡང་རུང་བ་ཞིག་ཞིབ་ཏུ་ཕྱེ་ནས་དཔྱོད་པས་རབ་ཏུ་ཕྱེ་བའི་རིག་པ། གཞན་འགྱུར་གྱི་
དཔྱོད་པའི་མཚན་ཉིད། དབྱེ་ན་དགེ་སོགས་གསུམ་ཡོད། ཤེས་བྱ་ཆོས་ཅན། གཉིད་སོགས་བཞི་ལ་གཞན་
འགྱུར་ཞེས་བརྗོད་པའི་རྒྱུ་མཚན་ཡོད་དེ། ཀུན་སློང་དང་མཚུངས་ལྡན་གྱི་དབང་གིས་དགེ་མི་དགེ་ལུང་མ་བསྟན་
གཞན་དང་གཞན་དུ་འགྱུར་བས་ན་དེ་ལྟར་དུ་བརྗོད་པའི་ཕྱིར། འདི་དག་ནི་མངོན་པ་ཀུན་བཏུས་རྩ་འགྲེལ་དང་
ཕུང་བོ་ལྔའི་རབ་བྱེད་ལྟར་ཡིན་ལ། རྒྱས་པར་ཤེས་འདོད་ན་དེ་དག་ཏུ་བལྟ་བར་བྱའོ། མངོན་པ་མཛོད་ལས།
ཚོར་བ། སེམས་པ། འདུ་ཤེས། འདུན་པ། རེག་པ། བློ་གྲོས། དྲན་པ། ཡིད་བྱེད། མོས་པ། ཏིང་ངེ་
འཛིན་དང་བཅུ་བོ་ལ་སེམས་ཀྱི་ས་མང་ཞེས་བྱ་སྟེ། སེམས་ཐམས་ཅད་ཀྱི་འཁོར་དུ་ཡོད་པའི་ཕྱིར། དད་པ།
བག་ཡོད། ཤིན་སྦྱངས། འདུ་བྱེད་བཏང་སྙོམས། ངོ་ཚ་ཤེས་པ། ཁྲེལ་ཡོད་པ། འདོད་ཆགས་མེད་པ། ཞེ་
སྡང་མེད་པ། རྣམ་པར་མི་འཚེ་བ། བརྩོན་འགྲུས་དང་བཅུ་བོ་ལ་དགེ་བའི་ས་མང་ཞེས་བྱ་སྟེ། དགེ་སེམས་
ཐམས་ཅད་ཀྱི་འཁོར་དུ་འབྱུང་གི སེམས་གཞན་གྱི་འཁོར་དུ་མི་འབྱུང་བའི་ཕྱིར། རྨོངས་པ། བག་མེད། ལེ་ལོ།
མ་དད་པ། རྨུགས་པ། རྒོད་པ་དང་དྲུག་པོ་དེ་ལ་ཉོན་མོངས་པའི་ས་མང་ཞེས་བྱ་སྟེ། ཉོན་མོངས་ཅན་གྱི་སེམས་
ཐམས་ཅད་ཀྱི་འཁོར་དུ་འབྱུང་གི སེམས་གཞན་གྱི་འཁོར་དུ་མི་འབྱུང་བའི་ཕྱིར། ཁྲོ་བ། ཁོན་འཛིན། གཡོ།

• 199 •
སེམས་དང་སེམས་བྱུང་གི་དོགས་དཔྱོད།
ཕྲག་དོག འཚིག་པ། འཆབ་པ། སེར་སྣ། སྒྱུ། རྒྱགས་པ། རྣམ་འཚེ་དང་བཅུ་བོ་ལ་ཉོན་མོངས་ཆུང་ངུའི་ས་
མང་ཞེས་བྱ་སྟེ། རྩ་ཉོན་མ་རིག་པ་ཙམ་དང་མཚུངས་པར་ལྡན་པས་མཚུངས་ལྡན་གྲོགས་ཀྱིས་ཆུང་བ་དང་། སྒོམ་
སྤང་ཁོ་ན་ཡིན་པས་སྤང་བྱ་རིས་ཀྱིས་ཆུང་བ་དང་། ཡིད་ཤེས་ཁོ་ན་དང་མཚུངས་པར་ལྡན་པས་འབྱུང་ས་རྟེན་གྱིས་
ཆུང་བའི་ཕྱིར། རྟོག་པ། དཔྱོད་པ། གཉིད། འགྱོད་པ། ཁོང་ཁྲོ། འདོད་ཆགས། ང་རྒྱལ། ཐེ་ཚོམ་དང་
བརྒྱད་པོ་དེ་ལ་མ་ངེས་པའི་ས་བ་ཞེས་བྱ་སྟེ། སྡེ་ཚན་ལྔ་བོ་གང་དུ་ཡང་མ་ངེས་པའི་སེམས་བྱུང་ཡིན་པའི་ཕྱིར།
འདིར་ཚོར་དང་སེམས་པ་ཞེས་སོགས་ཀྱི་སྐབས་སུ་སེམས་བྱུང་བཞི་བཅུ་རྩ་དྲུག་གསུངས་པ་དེ། སེམས་བྱུང་རྫས་
ཡོད་བཞི་བཅུ་རྩ་དྲུག་དུ་གསུངས་པ་ཡིན་གྱི། སེམས་བྱུང་ལྔ་བཅུ་རྩ་གཅིག་མི་འདོད་པ་མིན་ཏེ། གཏི་མུག་མེད་པ་
དང་། རྩ་ཉོན་གྱི་ལྟ་བ་དང་། ཤེས་བཞིན་མ་ཡིན་པ་གསུམ་པོ་ཤེས་རབ་ལ་བཏགས་པའི་བཏགས་ཡོད་ཡིན་པའི་
ཕྱིར་དང་། བརྗེད་ངེས་དྲན་པ་དང་། རྣམ་གཡེང་ཏིང་ངེ་འཛིན་ལ་བཏགས་པའི་བཏགས་ཡོད་ཡིན་པར་འདོད་
པའི་ཕྱིར་རོ། མངོན་པ་གོང་མ་ལྟར་ན། ཀུན་འགྲོ་ལྔ། ཡུལ་ངེས་ལྔ། ལྟ་བ་ལས་གཞན་པའི་རྩ་ཉོན་ལྔ། གཏི་
མུག་མེད་པ། བག་ཡོད། བཏང་སྙོམས། རྣམ་པར་མི་འཚེ་བ་བཞི་མ་གཏོགས་པའི་དགེ་བ་བདུན་ཏེ། ཉེར་
གཉིས་པོ་དེ་དག་ནི་རྫས་ཡོད་དང་། ལྷག་མ་ཉི་ཤུ་རྩ་དགུ་བོ་བཏགས་ཡོད་དུ་འདོད་པའི་ཕྱིར་རོ། མངོན་པ་གོང་
འོག་གཉིས་ཀས་སྤྱིར་སེམས་ཀུན་གྱི་འཁོར་དུ་འགྲོ་བར་གསུངས་པ་དང་། དགེ་སེམས་ཁོ་ནའི་འཁོར་དུ་འགྲོ་བར་
གསུངས་པ་དང་། ཉོན་མོངས་པ་ཐམས་ཅད་ཀྱི་འཁོར་དུ་འགྲོ་བར་གསུངས་པ་དང་། ཉོན་མོངས་གང་ཡང་རུང་
བ་ཞིག་གི་འཁོར་དུ་འགྲོ་བར་གསུངས་པ་རྣམས་ཞིབ་ཏུ་དཔྱད་ན་ཤེས་སླའོ། ། གཞི་ཕྲན་ཚེགས་ལས་འབྱུང་བའི་མི་
དགའ་བ་དང་། གླལ་བྱེད་པ་དང་། སེམས་ཞུམ་པ་དང་། སྨྲ་བ་དང་། ཟས་ཀྱི་དྲོད་མི་ཟིན་པ་དང་། ཐ་དད་
པའི་འདུ་ཤེས་དང་། ཡིད་ལ་མི་བྱེད་པ་དང་། ལུས་ཀྱི་གནས་ངན་ལེན་དང་། རུ་གདུག་དང་། འཕྱ་སྨོད་དང་།
གནམ་པ་ཉིད་དང་། མི་གནམ་པ་ཉིད་དང་། རང་བཞིན་དུ་མི་འདུག་པ་ཉིད་དང་། འདོད་པའི་རྣམ་པར་རྟོག་
པ་དང་། འཚེ་བའི་རྣམ་པར་རྟོག་པ་དང་། ཉེ་དུའི་རྣམ་པར་རྟོག་པ་དང༌། ཡུལ་མིའི་རྣམ་པར་རྟོག་པ་དང་།
མི་འཆི་བའི་རྣམ་པར་རྟོག་པ་དང་། བརྙས་པ་དང་ལྡན་པའི་རྣམ་པར་རྟོག་པ་དང་། རིགས་སྙེམས་པ་དང་ལྡན་
པའི་རྣམ་པར་རྟོག་པ་དང་། མྱ་ངན་དང་། སྡུག་བསྔལ་དང་། ཡིད་མི་བདེ་བ་དང༌། འཁྲུག་པ་དང་ཉི་ཤུ་རྩ་
བཞི་ནི་མངོན་པ་གོང་འོག་གཉིས་ཀས་ཀྱང་ཁས་ལེན་དགོས་པས་སྔར་གྱི་ལྔ་བཅུ་རྩ་གཅིག་གི་སྟེང་དུ་འདི་བསྣན་
པས་བདུན་ཅུ་དོན་ལྔར་འགྱུར་ལ། མི་དགའ་བ་ལ་སོགས་པ་ཉེར་བཞི་པོ་ཐམས་ཅད་རྫས་ཡོད་དུ་ཁ་ཅིག་བཤད་
ཀྱང་། དེའི་ནང་གི་མི་དགའ་བ་དང༌། སེམས་ཞུམ་པ་དང་། ཡིད་ལ་མི་བྱེད་པ་དང་། གནས་ངན་དང་། སྡུག་
བསྔལ་བ་དང་། ཡིད་མི་བདེ་བ་དང་། འཁྲུག་པ་རྣམས་ཀྱང༌། ཚོར་བ་དང༌། ལེ་ལོ་དང་། ཤེས་རབ་ཉོན་

• 200 •
 སེམས་དང་སེམས་བྱུང་གི་དོགས་དཔྱོད།
མོངས་ཅན་དང་། ཁོང་ཁྲོ་ལ་སོགས་པ་ལ་བཏགས་པར་བཤད་ཀྱང་འགལ་བ་མེད་པར་མཆིམས་མཛོད་ལས་
གསུངས་སོ། ། མཛོད་ལས་བཤད་ཚུལ་ནི། ཚོར་སོགས་ཞེ་དྲུག་ལ་སེམས་བྱུང་ཞེས་བརྗོད་པའི་རྒྱུ་མཚན་ཡོད་དེ།
སེམས་ལས་འཕྲལ་འཕྲལ་དུ་སྐྱེ་བས་ན་དེ་ལྟར་བརྗོད་པའི་ཕྱིར། མཆིམས་མཛོད་ལས། ལྔ་བ་ནི། སེམས་ལས་
འཕྲལ་འཕྲལ་དུ་སྐྱེ་བའི་ཕྱིར་སེམས་ལས་བྱུང་བ་སྟེ། ཞེས་སོ། མོས་པ་ནི་འདོད་པའམ་དམིགས་པ་ལ་ཡོན་ཏན་
ཅན་དུ་འཛིན་པ་སྟེ། ཞེས་དང་། ཡོན་ཏན་དང་ཡོན་ཏན་ཅན་ལ་མ་གུས་པ་ནི་ངོ་ཚ་མེད་པ་དང་། སྲོག་གཅོད་པ་
ལ་སོགས་པའི་ཁ་ན་མ་ཐོ་བ་ལ་འཇིགས་པར་མི་ལྟ་བ་ནི་ཁྲེལ་མེད་པ་ཡིད་ལ། དེ་ལས་བཟློག་པ་ནི་ངོ་ཚ་ཤེས་པ་དང་
ཁྲེལ་ཡོད་པ་ཡིན་ཏེ། མཛོད་རྩ་བར། མ་གུས་ངོ་ཚ་མེད་ཁྲེལ་མེད། ། ཁ་ན་མ་ཐོ་འཇིགས་མི་ལྟ། ། དགའ་དང་
མགུ་ཉིད་ངོ་ཚ་ཤེས། ། ཞེས་སོ། རྒྱགས་པ་ནི་རང་གི་རིགས་གཟུགས་ལ་སོགས་པའི་ཆོས་ལ་ཆགས་པའི་སེམས་
ཡོངས་སུ་གཏུགས་ཤིང་ཟད་པར་བྱེད་པའོ། ། ཞེས་དང་། འགྱོད་པ་ནི་དགེ་མི་དགེ་གཉིས་སུ་ངེས་སོ། ། རྟོག་
དཔྱོད་གཉིས་རིམ་བཞིན་དོན་གྱི་ངོ་བོའི་རྣམ་པ་ཅན་གྱི་རྩིང་པ་དང། ཁྱད་པར་གྱི་རྣམ་པ་ཅན་གྱི་ཞིབ་པར་འཇུག་
པ་ཉིད་ཡིན་ཏེ། རྟོག་དང་དཔྱོད་པ་རྩིང་ཞིབ་ཉིད། ། ཅེས་སོ། ། གཞན་རྣམས་རྫས་བཏགས་ཀྱི་ཁྱད་པར་མ་
གཏོགས་ངོ་བོ་ཕལ་ཆེར་འདྲའམ་སྙམ་མོ། ། དེ་ལྟར་ན་མངོན་པ་གོང་མའི་ལུགས་ལ་སེམས་བྱུང་རྫས་ཡོད་སུམ་ཅུ་
རྩ་དགུ་དང་། སེམས་བྱུང་བཏགས་ཡོད་སུམ་ཅུ་རྩ་དྲུག་ཏུ་འགྱུར་ཞིང་། མངོན་པ་འོག་མའི་ལུགས་ལ་སེམས་བྱུང་
རྫས་ཡོད་དྲུག་ཅུ་རེ་གསུམ་དང༌། སེམས་བྱུང་བཏགས་ཡོད་བཅུ་གཉིས་སུ་འགྱུར་རོ། ། རྫས་བཏགས་ཀྱི་དོན་
ཡང་རང་ཉིད་ཚད་མས་ངེས་པ་རང་གི་ངོ་བོར་མ་གྱུར་བའི་ཆོས་གཞན་ཚད་མས་ངེས་པ་ལ་ལྟོས་དགོས་པའི་ཆོས།
རྫས་ཡོད་ཀྱི་མཚན་ཉིད། དེ་ལྟར་ལྟོས་མི་དགོས་པའི་ཆོས། བཏགས་ཡོད་ཀྱི་མཚན་ཉིད་དུ་རྣམ་པར་གཏན་ལ་
ཕབ་བའི་བསྡུ་བ་ལས་གསུངས་ཀྱང་། རྫས་ཡོད་དང་རང་རྐྱ་ཐུབ་པའི་རྫས་ཡོད་གཉིས་དོན་གཅིག་ཏུ་གསུངས་པ་
དང། རབ་རྐྱ་འཛིན་ཐུབ་པའི་རྫས་ཡོད་ཡོད་ལ། རང་རྐྱ་ཐུབ་པའི་རྫས་ཡོད་མེད་པར་གསུངས་པ་སོགས་མང་
ཡང་ཡི་གེ་མངས་ཀྱིས་དོགས་ནས་མ་བྲིས་སོ། ། འདིར་སེམས་བྱུང་རྫས་བཏགས་ཀྱི་དོན་ལ་ཚད་མ་རིགས་རྒྱན་ལས།
འོ་ན་སེམས་བྱུང་འདི་དག་ལས་རྫས་ཡོད་ནི་དུ་བཏགས་ཡོད་ནི་དུ་ཞེ་ན། སྤྱིར་རྫས་ཡོད་ལ། རང་རྐྱ་ཐུབ་པ་དང་།
དོན་བྱེད་ནུས་པ་དང་། རིགས་པས་གྲུབ་པ་དང་། བརྟན་པ་བཞི་ལས་འདིར་ནི་དང་པོ་ཡིན་གྱི། བར་བ་གཉིས་
མ་ཡིན་ཏེ། སེམས་བྱུང་ཐམས་ཅད་དོན་བྱེད་ནུས་པ་དང་། རིགས་པས་གྲུབ་པའི་ཕྱིར། བཞི་བའམ་ཡིན་ཏེ་
ཀུན་གཞི་ཁས་ལེན་པ་ལྟར་ན་ཉོན་ཡིད་ཀྱི་འཁོར་དུ་འབྱུང་བའི་འཇིག་ལྟའབབརྟན་པ་ཡིན་པས་རྫས་ཡོད་དུ་ཐལ་
བའི་ཕྱིར་རོ། བཏགས་ཡོད་ལའང་ཆ་ལ་བཏགས་པ་དང་། གནས་སྐབས་ལ་བཏགས་པ་དང༌། མེད་བཞིན་དུ་
བཏགས་པ་དང་། དེ་ལས་གཞན་པའི་བཏགས་ཡོད་བཞི་ལས་དང་པོ་ཡིན་གྱི་གཞན་རྣམས་མ་ཡིན་ཏེ། གནས་

སེམས་དང་སེམས་བྱུང་གི་དོགས་དཔྱོད། • 201 •
སམ་
སྐབས་རྣམ་པར་འགྱུར་བ་ལ་བཏགས་པ་དང་། མེད་བཞིན་དུ་བློས་བཏགས་པ་དང་། རྣམ་འཇོག་གཞན་ལ་
བརྟེན་ནས་རྟོགས་བྱ་མ་ཡིན་པའི་ཕྱིར། དེས་ན་ཀུན་འགྲོ་ལྔ་དང་། ཡུལ་ངེས་དང། གཏི་མུག་མེད་པ་དང་།
བག་ཡོད་དང་། བཏང་སྙོམས་དང་། རྣམ་པར་མི་འཚེ་བ་མ་གཏོགས་པའི་དགེ་བ་བདུན་དང་། ལྟ་བ་མ་
གཏོགས་པའི་རྩ་ཉོན་ལྔ་སྟེ། ཉི་ཤུ་རྩ་གཉིས་ནི་རྫས་ཡོད་དང་ལྷག་མ་རྣམས་ནི་བཏགས་ཡོད་ཡིན་ནོ། ། ཞེས་དང་།
མཆིམས་མཛོད་ལས། སྡེ་ཚན་དྲུག་ཏུ་བཤད་པ་ལས་སྡེ་ཚན་དང་པོ་གཉིས་དང་གསུམ་པའི་གཏི་མུག་མེད་པ་དང་།
བག་ཡོད་བཏང་སྙོམས་རྣམ་པར་མི་ཚེ་བ་སྟེ་བཞི་མ་གཏོགས་པ་ལྷག་མ་བདུན་དང་། ལྟ་བ་ལས་གཞན་པའི་རྩ་ཉོན་
ལྔ་སྟེ་ཉི་ཤུ་རྩ་གཉིས་ནི་བརྗོད་པ་སྒྲ་དང་རྒྱུ་མཚན་གཞན་ལ་མ་ལྟོས་པར་བློ་ཡུལ་དུ་འགྱུར་བས་རྫས་ཡོད་དང་།
ལྷག་མ་ཉི་ཤུ་རྩ་དགུ་ནི་རྒྱུ་མཚན་དེ་ལས་ལྡོག་པས་བཏགས་ཡོད་ཡིན་ཏེ། ཞེས་གསུངས་པའི་ཕྱིར། སེམས་སེམས་
བྱུང་མཚུངས་ལྡན་རྣམ་པ་ལྔ་མཚུངས་ཡིན་ཏེ། ཚད་མ་རིགས་རྒྱན་ལས། མཚུངས་ལྡན་ལྔ་ནི། རྟེན་དང་།
དམིགས་པ་དང་། རྣམ་པ་དང། དུས་དང་། རྫས་མཚུངས་པའོ། ། དེ་ཡང་སེམས་གང་ལ་བརྟེན་པའི་དབང་
པོ་དེ་ལ། སེམས་བྱུང་ཡང་བརྟེན་པས་རྟེན་མཚུངས། སེམས་ཀྱིས་གང་ལ་དམིགས་པའི་ཡུལ་དེ་ལ་སེམས་བྱུང་
གིས་ཀྱང་དམིགས་པས་དམིགས་པ་མཚུངས། སེམས་སྔོན་པོ་ལྟ་བུའི་རྣམ་པ་ཅན་དུ་སྐྱེ་ན། སེམས་བྱུང་ཡང་སྔོན་
པོ་ལྟ་བུའི་རྣམ་པ་ཅན་དུ་སྐྱེས་པས་རྣམ་པ་མཚུངས། སེམས་དང་སེམས་བྱུང་སྐྱེ་གནས་འགག་གསུམ་དུས་གཅིག་
པས་དུས་མཚུངས། སེམས་རིགས་མཐུན་རྫས་རེ་རེ་བ་ཡིན་པ་ལྟར། སེམས་བྱུང་ཚོར་བ་ལྟ་བུའང་རྫས་རིགས་
མཐུན་རེ་རེ་བ་ཡིན་པས་རྫས་མཚུངས་པ་ཡིན་ནོ། ། ཞེས་དང་། མཆིམས་མཛོད་ལས་ཀྱང་། དང་པོ་ནི།
སེམས་དང་མཚུངས་ལྡན་ལྔས་མཚུངས་པར་གནས་པ་སྟེ། དེ་ལ་དམིགས་པ་མཚུངས་པ་ཡུལ་གྱི་ངོ་བོ་གཅིག་ལ་
དམིགས་པ། རྣམ་པ་མཚུངས་པ་ནི་དེའི་ཁྱད་པར་ཞིག་རྣམ་པར་བྱེད་པ་དང་། རྟེན་མཚུངས་པ་ནི་དབང་པོ་
གཅིག་ལ་བརྟེན་ནས་སྐྱེ་བ་དང་། དུས་མཚུངས་ནི་དུས་གཅིག་པ་དང་། རྫས་མཚུངས་པ་ནི་རྫས་རེ་རེ་བར་འདྲ་
བའོ། ། ཞེས་གསུངས་སོ། ། སེམས་བྱུང་དེ་དག་སེམས་གང་གི་འཁོར་དུ་འགྱུར་བ་ནི། མཛོད་ལས། འདོད་
པའི་དགེ་བའི་སེམས་ལ་ནི། ། རྟོག་དང་དཔྱོད་དང་བཅས་པའི་ཕྱིར། ། སེམས་ལས་བྱུང་བ་ཉི་ཤུ་གཉིས། ། ལ་
ལ་དག་ཏུ་འགྱོད་པ་བསྣན། ། མི་དགེ་ལ་ནི་མ་འདྲེས་དང་། ། ལྟ་དང་ལྡན་ལའང་ཉི་ཤུ་འབྱུང་། ། ཉོན་
མོངས་བཞི་དང་ཁྲོ་སོགས་དང་། ། འགྱོད་པ་དང་ནི་ཉི་ཤུ་གཅིག ། བསྒྲིབས་ལ་བཅོ་བརྒྱད་ལུང་མ་བསྟན། །
གཞན་ལ་བཅུ་གཉིས་དག་དུ་འདོད། ། གཉིད་ནི་ཀུན་ལ་མི་འགལ་ཕྱིར། ། གང་ལ་ཡོད་པ་དེ་བསྣན་ནོ། །
ཞེས་དང་། སེམས་བྱུང་དེ་དག་ཁམས་གང་དུ་ཡོད་པ་ ནི། དེ་ཉིད་ལས། དེ་ལས་ འགྱོད་ གཉིད་མི་དགེ་
རྣམས། ། བསམ་གཏན་དང་པོ་དག་ན་མེད། ། རྟོག་པའང་བསམ་གཏན་ཁྱད་པར་ཅན། ། དེ་ཡི་གོང་ན་

• 202 . སེམས་དང་སེམས་བྱུང་གི་དོགས་དཔྱོད།
----- - ----- - ་ས་་པ་
དཔྱོད་པ་ཡང་། ཞེས་གསུངས་སོ། ། མངོན་པ་གོང་མའི་ལུགས་ལའང་དགེ་བ་དང་སེམས་ཀྱི་ས་མང་བཅུ་མི་
འདོད་པས་མི་འདྲ་ཡང་གཞན་ཕལ་ཆེར་དེ་དང་འདྲའམ་སྙམ་མོ། ། སྤྱིའི་སྐབས་ལེགས་པར་བཤད་ཟིན་ཏོ། །
༈ད་ནི་གཉིས་པ་དོགས་དཔྱོད་ནི། ཁ་ཅིག་ན་རེ། འདུན་པ་ཉོན་མོངས་ཅན་ཆོས་ཅན། ཡུལ་ངེས་ལྔའི་ནང་ཚན་
གྱི་འདུན་པ་ཡིན་པའི་ཕྱིར་ཏེ། ལེགས་བཤད་གསེར་ཕྲེང་ལས། འདུན་པ་དང་འདོད་ཆགས་གཉིས་མཚུངས་ལྡན་
དུ་ཁས་ལེན་ན། གཉིས་ཀ་སྲིད་པར་མི་བྱ་དེ། དེ་གཉིས་སེམས་བྱུང་རྫས་ཡོད་ཡིན་ལ་རྫས་ཡོད་གཉིས་མཚུངས་
ལྡན་དུ་མི་སྲིད་པས་སོ། ། དེས་ན་ཡུལ་ངེས་ཀྱི་འདུན་པ་ལ་བྱའོ། ། ཞེས་གསུངས་པའི་ཕྱིར་ཟེར། གཞན་དག་
ན་རེ། དེ་མི་འཐད་པར་ཐལ། དེ་འདྲ་བ་དེ་རྩ་ཉོན་དྲུག་གི་ནང་ཚན་གྱི་འདོད་ཆགས་ཡིན་པའི་ཕྱིར། དེར་ཐལ།
འདུན་པ་ཉོན་མོངས་ཅན་ཡིད་ན་འདོད་ཆགས་ཡིན་པས་ཁྱབ་ཀྱང་། འདོད་ཆགས་ཡིན་ན་འདུན་པ་ཉོན་མོངས་
ཅན་ཡིན་པས་མ་ཁྱབ་པའི་ཕྱིར་ཏེ། རྟེན་འབྲེལ་ལུང་རིགས་བང་མཛོད་ལས། དེས་ན་ཐུབ་བསྟན་བྱི་དོར་སོགས་
ལས་འདུན་པ་ཉོན་མོངས་ཅན་དང་། འདོད་ཆགས་གཉིས་སེམས་བྱུང་རིགས་ཐ་དད་པར་གསུངས་པ་ཡང་ཕྱི་མར་
སྔ་མས་མ་ཁྱབ་པ་ལ་དགོངས་སོ། ཞེས་གསུངས་པའི་ཕྱིར་ཟེར། ལ་ལ་ན་རེ། གཞན་དག་གི་འདོད་པ་དེ་མི་
འཐད་པར་ཐལ། དེ་འདྲ་བ་དེ་རྩ་ཉོན་དྲུག་གི་ནང་ཚན་གྱི་འདོད་ཆགས་དང་། ཡུལ་ངེས་ལྔའི་ནང་ཚན་གྱི་འདུན་
པ་གཉིས་ཀ་ཡིན་པའི་ཕྱིར། དེར་ཐལ། སེམས་བྱུང་ལྔ་བཅུ་རྩ་གཅིག་ནང་ཕན་ཚུན་འགལ་བ་མ་ཡིན་པའི་ཕྱིར།
དེར་ཐལ། གང་ཟག་གི་བདག་འཛིན་དུ་གྱུར་བའི་མ་རིག་པ་དང་མཚུངས་ལྡན་གྱི་ཚོར་བ་དེ་ཀུན་འགྲོ་ལྔ་བོ་གང་
རུང་དང་། རྩ་ཉོན་དྲུག་པོ་གང་རུང་གཉིས་ཀ་ཡིན་པའི་ཕྱིར་ཏེ། རྗེ་བཙུན་པའི་རྟེན་འབྲེལ་མཐའ་དཔྱོད་ལས།
གང་ཟག་གི་བདག་འཛིན་དུ་གྱུར་བའི་མ་རིག་པ་དང་མཚུངས་ལྡན་གྱི་ཚོར་བ་ཆོས་ཅན། རྩ་ཉོན་མ་ཡིན་པར་ཐལ།
ཀུན་འགྲོ་ཡིན་པའི་ཕྱིར་ན་མ་ཁྱབ་ཅེས་གསུངས་པའི་ཕྱིར་ཟེར། ཡང་འགའ་ཞིག་གིས། སེམས་བྱུང་ལྔ་བཅུ་རྩ་
གཅིག་ནང་ཕན་ཚུན་འགལ་བ་ཡིན་པའི་ཕྱིར་ཏེ། དེ་ལྟར་དུ་སྒོ་མང་ཡིག་ཆ་རྗེས་འབྲང་དང་བཅས་པས་གསུངས་
པའི་ཕྱིར་ཟེར་བ་སོགས་ལ་དཔྱད་རྒྱུ་ཡོད། ཁ་ཅིག་གིས། གཡོ་དང་འཆབ་པ་གཉིས་ཀྱི་ཁྱད་པར་ཡོད་དེ། རང་
རྒྱུད་གསལ་བའི་མེ་ལོང་ལས། འཆབ་པ་ནི་སྦ་བའི་རྣམ་པ་ཅན་ཡིན་ལ། གཡོ་ནི་སྦ་ཐབས་འཚོལ་བའི་རྣམ་པ་ཅན་
ཡིན་པའི་ཕྱིར། ཞེས་པ་ལྟར་འཐད་པའི་ཕྱིར་ཟེར། ཡང་ཁ་ཅིག བཤད་ཚུལ་དེ་མི་རིགས་ཏེ། ཉེས་པ་སྦེད་པ་
གཡོ་ཡིན་པའི་ཕྱིར་ཏེ། མཛོད་སྡོམ་ལས། ཉེས་སྦེད་གཡོ་དང་བཟང་རྫུ་སྒྱུ། ། ཞེས་གསུངས་པའི་ཕྱིར། དེས་
ན་གཡོ་དང་འཆབ་པ་གཉིས་མི་འགལ་བའི་ཕྱིར། གཞན་ཡང་། རང་རྒྱུད་གསལ་བའི་མེ་ལོང་དུ་འཆབ་པའི་
མཚན་ཉིད་ཡོད་དེ། རང་གཞན་གྱི་སྐྱོན་དང་། མི་དགེ་བ་ལ་དམིགས་ནས་གསང་ཞིང་སྦེད་པར་འདོད་པའི་རྣམ་
པ་ཅན། ཞེས་བཤད་པའང་མི་འཐད་དེ། སྦ་བའི་རྣམ་པ་ཅན་དང་སྦ་བར་འདོད་པའི་རྣམ་པ་ཅན་གཉིས་མི་འདྲ་

• 203 .
སེམས་དང་སེམས་བྱུང་གི་དོགས་དཔྱོད།
ཞིང་། དེ་འདྲ་བའི་འདོད་པ་འཛིན་པའི་རྟོག་པ་དང་། དེ་འདྲ་བའི་རྣམ་པ་ཅན་གྱི་སེམས་ཀྱིས་མ་ངེས་པ་དང་།
དེར་མཚན་ཉིད་ཐམས་ཅད་ལ་རྣམ་པ་ཅན་ཞེས་བཤད་པས་ཁྱབ་པ་མ་ངེས་པ་བཤད་མ་ཐག་པ་ལྟར་དང་། དེར་
ཀུན་འགྲོ་ལྔའི་རྣམ་པ་མི་འདྲ་བར་གསུངས་པས། སེམས་གཅིག་གི་འཁོར་དུ་གྱུར་བའི་ཀུན་འགྲོ་ལྔ་རྣམ་པ་
མཚུངས་པ་མིན་པར་ཐལ་བ་དང། འདུ་ཤེས་ཀྱི་མཚན་ཉིད་ཡོད་དེ། རང་ཡུལ་རང་སྟོབས་ཀྱིས་མཚན་མར་
འཛིན་པའི་སེམས་བྱུང་དེ་ཡིན་པའི་ཕྱིར་ཞེས་བཤད་པས་བཀྲ་བར་འདུ་ཤེས་ཀྱང་དེར་ཐལ་བ་དང་། སོ་སྐྱེའི་རྒྱུད་
ལ་རྟོག་པར་གྱུར་བའི་ཚད་མ་མ་གཏོགས་ཡིད་ཀྱི་མངོན་སུམ་ཚད་མ་མེད་པས་ཞེས་བཤད་པས་དེའི་རྒྱུད་ལ་མངོན་
ཤེས་མེད་པར་ཐལ་བ་དང་། དེར་སྡེ་བདུན་རྒྱན་ལས། མདོ་སྡེ་བ་སོགས་ཀྱི་ལུགས་ལ་ཡུལ་ངེས་ལྔ་འཁོར་དུ་འགྲོ་
ཡུལ་གྱི་སེམས་ནི་དགེ་སེམས་ཁོ་ནར་འདོད་དོ་ཞེས་གསུངས་པས། གལ་ཏེ་སྡེ་བདུན་རྒྱན་ལས་དེ་ལྟར་གསུངས་
ཡོད་ན། ཐུབ་བསྟན་བྱི་དོར་ལས། དོན་གཉེར་གྱི་འདུན་པ་དང་། ཞེན་པའི་འདོད་ཆགས་གཉིས་ནི་ཡུལ་ངེས་
དང་། འདོད་པ་ལ་ཆགས་པའི་སྲེད་པ་ནི་རྩ་ཉོན་གྱི་འདོད་ཆགས་ཡིན་པས། དེ་གཉིས་སེམས་བྱུང་རིགས་ཐ་དད་
པ་ཡིན་ནོ། ། ཞེས་གསུངས་པས་མཁས་གྲུབ་རྗེའི་གསུངས་ཚུལ་ལ་ནང་འགལ་ཡོད་པར་ཐལ་བ་དང་། གལ་ཏེ་ཕྱི་
མ་འདི་བྱེ་སྨྲའི་ལུགས་ཡིན་ནོ་ཞེ་ན། འོ་ན་བྱེ་སྨྲས་ཡུལ་ངེས་ལྔ་ཁས་ལེན་ན་འདུན་པ་སེམས་ཀྱི་ས་མ་མིན་པར་
ཐལ་བ་དང་། ཐུབ་བསྟན་བྱི་དོར་གྱི་བཤད་ཚུལ་དེ་ཉིད་གསེར་ཕྲེང་དང་འདྲ་བས་གསེར་ཕྲེང་གི་བཤད་ཚུལ་ཡང་
བྱེ་སྨྲའི་ལུགས་སུ་ཐལ་བར་འགྱུར་བའི་ཕྱིར་ཟེར་བ་སོགས་ལ་ཞིབ་ཆ་དགོས་སོ། ཁ་ཅིག ཤེས་བཞིན་མ་ཡིན་པ་
ཆོས་ཅན། ཉེ་ཉོན་མ་ཡིན་པར་ཐལ། ཤེས་པ་མ་ཡིན་པའི་ཕྱིར། དེར་ཐལ། དངོས་པོ་མ་ཡིན་པའི་ཕྱིར་ཏེ།
རྟག་པ་ཡིན་པའི་ཕྱིར། མ་གྲུབ་ན། ཤེས་བཞིན་ཆོས་ཅན། ཁྱོད་མ་ཡིན་པ་རྟག་པ་ཡིན་པར་ཐལ། ཁྱོད་འདུས་
བྱས་ཡིན་པའི་ཕྱིར་སོགས་དང་། འདོད་ཆགས་མེད་པ། ཞེ་སྡང་མེད་པ། གཏི་མུག་མེད་པ། ངོ་ཚ་མེད་པ།
ཁྲེལ་མེད་པ་སོགས་ལ་ཡང་རིགས་བསྒྲེ་སྦྱར་ཏེ་འཕང་ན་ཞིབ་ཆ་དགོས་སོ། ། ཡང་རྩ་ཉོན་དྲུག་ཆོས་ཅན། ཤེས་
བཞིན་དང་ཤེས་བཞིན་མ་ཡིན་པ་གཉིས་པོ་གང་རུང་ཡིན་པར་ཐལ། གཞི་གྲུབ་པའི་ཕྱིར། ཁྱབ་སྟེ། ཤེས་བཞིན་
ཆོས་ཅན། ཁྱོད་དང་ཁྱོད་མ་ཡིན་པ་གཉིས་ཕན་ཚུན་སྤངས་འགལ་གྱི་དངོས་འགལ་ཡིན་པར་ཐལ། ཁྱོད་གཞི་
གྲུབ་པའི་ཕྱིར། གོང་དུ་འདོད་ན། ཤེས་བཞིན་མ་ཡིན་པ་ཡིན་པར་ཐལ། ཤེས་བཞིན་དང་ཤེས་བཞིན་མ་ཡིན་པ་
གཉིས་པོ་གང་རུང་གང་ཞིག ཤེས་བཞིན་མ་ཡིན་པའི་ཕྱིར། འདོད་ན། དེ་ཆོས་ཅན། ཉེ་ཉོན་ཡིན་པར་ཐལ།
འདོད་པའི་ཕྱིར། ཁྱབ་སྟེ། ཉེ་ཉོན་ཉི་ཤུ་འདྲེན་རྒྱུ་ཡོད་པའི་ཕྱིར་ཟེར། གཞན་དག གཞི་གྲུབ་ན། ཤེས་
བཞིན་དང་ཤེས་བཞིན་མ་ཡིན་པ་གཉིས་པོ་གང་རུང་ཡིན་པས་མ་ཁྱབ་པར་ཐལ། དེ་ཡིན་ན་ཕྱ་ལེ་བ་དང་ཕྱ་ལེ་བ་
མ་ཡིན་པགཉིས་པོ་གང་རུང་ཡིན་པས་མ་ཁྱབ་པའི་ཕྱིར། དེར་ཐལ། དེ་གཉིས་པོ་གང་རུང་ཡིན་ན། དབྱིབས་

• 204 • སེམས་དང་སེམས་བྱུང་གི་དོགས་དཔྱོད།
གཟུགས་བརྒྱད་པོ་གང་རུང་ཡིན་པས་ཁྱབ་པའི་ཕྱིར་ཏེ། དབྱིབས་གཟུགས་བརྒྱད་འདྲེན་རྒྱུ་ཡོད་པའི་ཕྱིར་ཟེར།
ལ་ལ་ན་རེ། དབྱིབས་གཟུགས་བརྒྱད་འདྲེན་པའི་ཚེ་ཕྱ་ལེ་བ་མ་ཡིན་པ་གཅིག་ཏུ་དྲངས་པ་མི་འཐད་པར་ཐལ། དེ་
བརྒྱད་འདྲེན་པའི་ཚེ་ཕྱ་མི་ལེ་བའི་གཟུགས་གཅིག་ཏུ་དྲངས་པ་ཡིན་གྱི། ཕྱ་ལེ་བ་མ་ཡིན་པ་གཅིག་ཏུ་གྲངས་པ་མ་
ཡིན་པའི་ཕྱིར། དེས་ན། ཕྱ་ལེ་བ་ཆོས་ཅན། ཁྱོད་དང་ཁྱོད་མ་ཡིན་པ་གཉིས་ཕན་ཚུན་སྤངས་འགལ་གྱི་དངོས་
འགལ་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཞེས་པ་ལ་སྦྱོར་ལུགས་སྐྱོན་ཅན་གྱི་ལན་བཏབ་མཁན་མང་ཡང་དེ་
ནི་ཚིག་ཙམ་ལ་ཞིབ་ཆ་བྱས་པ་ཡིན་པས་མི་འཐད་པའི་ཕྱིར་ཟེར་བ་སོགས་ལ་དཔྱད་རྒྱུ་ཅུང་ཟད་འདུག ཁ་ཅིག་ན་
རེ། མངོན་པ་གོང་མའི་ལུགས་ལ་སེམས་བྱུང་རྫས་ཡོད་ཉེར་གཉིས་དང་། སེམས་བྱུང་བཏགས་ཡོད་ཉེར་དགུར་
ཕྱེ་བ་མི་འཐད་པའི་ཕྱིར་ཏེ། སེམས་བྱུང་རྗེས་ཡོད་ཉེར་བདུན་དང་། སེམས་བྱུང་བཏགས་ཡོད་ཉེར་བཞིར་ཕྱེ་
དགོས་པའི་ཕྱིར་ཏེ། དེ་ལྟར་དུ་རྣམ་པར་གཏན་ལ་ཕབ་པ་བསྡུ་བ་ལས་གསུངས་པ་གང་ཞིག བསྡུ་བ་དང་མངོན་
པ་གོང་མ་གཉིས་ཀ་མཐུན་པའི་ཕྱིར། དང་པོ་དེར་ཐལ། དགེ་བ་བཅུ་གཅིག་གི་ནང་ནས་བག་ཡོད། བཏང་སྙོམ།
རྣམ་པར་མི་འཚེ་བ་གསུམ་པོ་བཏགས་ཡོད་དང་། གཞན་བརྒྱད་རྫས་ཡོད་དུ་བཤད། རྩ་ཉོན་དྲུག་གི་ནང་ནས་ལྟ་
བ་མ་གཏོགས་པའི་ལྷག་མ་ལྔ་རྫས་ཡོད་དུ་བཤད། ཉེ་ཉོན་ཉི་ཤུའི་ནང་ནས་ཁྲོ་བ། ཁོན་འཛིན། འཆབ་པ།
འཚིག་པ། ཕྲག་དོག རྣམ་འཚེ། སེར་སྣ། རྒྱགས་པ། རྒོད་པ། སྒྱུ། གཡོ། རྨུགས་པ། བག་མེད།
བརྗེད་ངེས། རྣམ་གཡེང་། ཤེས་བཞིན་མ་ཡིན་པ་རྣམས་བཏགས་ཡོད་དུ་བཤད་ལ། གཞན་རྣམས་རྫས་ཡོད་དུ་
བཤད། གཞན་འགྱུར་བཞི་བཏགས་ཡོད་དུ་བཤད་པའི་ཕྱིར། དང་པོ་གྲུབ་སྟེ། བསྡུ་བ་ལས། དགེ་བའི་ཆོས་དེ་
དག་ལས་དུ་ཞིག་ནི་ཀུན་རྫོབ་ཏུ་ཡོད། དུ་ཞིག་ནི་རྫས་སུ་ཡོད་ཅེ་ན། སྨྲས་པ། གསུམ་ནི་ཀུན་རྫོབ་དུ་ཡོད་པ་ཡིན་
ཏེ། བག་ཡོད་དང་། བཏང་སྙོམས་དང༌། རྣམ་པར་མི་འཚེ་བའོ། ། ཞེས་གསུངས། གཉིས་པ་གྲུབ་སྟེ། དེ་
ཉིད་ལས། ཉོན་མོངས་པ་དེ་དག་ལས་དུ་ཞིག་ནི་ཀུན་རྫོབ་ཏུ་ཡོད་པ་ཡིན། དུ་ཞིག་ནི་རྫས་སུ་ཡོད་པ་ཡིན་ཞེ་ན།
སྨྲས་པ། ལྟ་བ་ནི་ཀུན་རྫོབ་ཏུ་ཡོད་པ་ཡིན་ཏེ། ཤེས་རབ་ཀྱི་རྫས་ཡིན་པའི་ཕྱིར་རོ། ཞེས་དང་། གསུམ་པ་དང་
བཞི་བ་གཉིས་ཀ་གྲུབ་སྟེ། དེ་ཉིད་ལས། ཉེ་བའི་ཉོན་མོངས་པ་དེ་དག་ལས་དུ་ཞིག་བཏགས་པའི་ཡོད་པ་ཡིན།
དུ་ཞིག་ནི་རྫས་སུ་ཡོད་པ་ཡིན་ཞེ་ན། ཁྲོ་བ་དང་། ཁོན་འཛིན་དང། འཚིག་པ་དང་། ཕྲག་དོག་དང་། རྣམ་
འཚེ་རྣམས་ཁོང་ཁྲོའི་ཆར་གཏོགས་པའི་ཕྱིར། བཏགས་པའི་ཡོད་པ་ཡིན་ནོ། སེར་སྣ་དང་། རྒྱགས་པ་དང་།
རྒོད་པ་ནི་འདོད་ཆགས་ཀྱི་ཆར་གཏོགས་པའི་ཕྱིར་དེ་དག་ཀྱང་བཏགས་པའི་ཡོད་པ་ཡིན་ནོ། ། འཆབ་པ་དང་།
སྒྱུ་དང་། གཡོ་དང་། རྨུགས་པ་དང་། གཉིད་དང་། འགྱོད་པ་ནི་གཏི་མུག་གི་ཆར་གཏོགས་པས་དེ་དག་
བཏགས་པའི་ཡོད་པ་ཡིན་ནོ། ། ངོ་ཚ་མེད་པ་དང་། ཁྲེལ་མེད་པ་དང་། མ་དད་པ་དང་། ལེ་ལོ་ནི་རྫས་སུ་ཡོད་

• 205 .
སེམས་དང་སེམས་བྱུང་གི་དོགས་དཔྱོད། །
པ་ཡིན་ནོ། ། བག་མེད་པ་ནི་སྔ་མ་བཞིན་དུ་བཏགས་པའི་ཡོད་པ་ཡིན་ནོ། ། བརྗེད་ངེས་དང་། རྣམ་པར་
གཡེང་བ་དང་། འཆབ་པའི་ཤེས་རབ་ནི་གཏི་མུག་གི་ཆར་གཏོགས་པ་ཁོ་ནའི་ཕྱིར་ཐམས་ཅད་བཏགས་པའི་ཡོད་
པ་ཡིན་ནོ། རྟོག་པ་དང་། དཔྱོད་པ་ནི་ངག་ཀུན་ནས་སློང་བའི་སེམས་མངོན་པར་འདུ་བྱེད་པའི་ཆར་གཏོགས་པ་
དང༌། ཤེས་རབ་ཀྱི་ཆར་གཏོགས་པའི་ཕྱིར་བཏགས་པའི་ཡོད་པ་ཡིན་ནོ། ། ཞེས་གསུངས་པའི་ཕྱིར་ཟེར།
གཞན་ཡང་། མངོན་པ་གོང་མའི་ལུགས་ལ་སེམས་བྱུང་ལྔ་བཅུ་རྩ་གཅིག་ལས་སེམས་བྱུང་རྫས་ཡོད་ཉེར་གཉིས་
དང་། སེམས་བྱུང་བཏགས་ཡོད་ཉེར་དགུར་ཕྱེ་བ་མི་འཐད་པར་ཐལ། སེམས་བྱུང་ལྔ་བཅུ་རྩ་གཅིག་གི་ནང་ན་
རྫས་ཡོད་ཉེར་གཉིས་ལས་ལྷག་ཡོད་པའི་ཕྱིར་ཏེ། ཉོན་ཡིད་ཀྱི་འཁོར་དུ་གྱུར་བའི་འཇིག་ལྟ་དེ་རྫས་ཡོད་ཡིན་པའི་
ཕྱིར། དེར་ཐལ། དེའི་འཁོར་དུ་གྱུར་བའི་ཀུན་འགྲོ་ལྔ་དང་། བདག་ཏུ་ལྟ་བ་དང་། བདག་ཏུ་རྨོངས་པ་དང་།
བདག་གོ་སྙམ་པའི་ང་རྒྱལ་དང་། བདག་ཏུ་ཆགས་པ་སྟེ་དགུ་བོ་རྫས་ཡོད་དང་། དེའི་འཁོར་དུ་གྱུར་བའི་མ་དད་
པ། ལེ་ལོ། རྨུགས་པ། རྒོད་པ་། བག་མེད། རྣམ་གཡེང་སྟེ་དྲུག་པོ་བཏགས་ཡོད་ཡིན་པའི་ཕྱིར་ཏེ། ཡིད་
དང་ཀུན་གཞིའི་དཀའ་འགྲེལ་ལས། ཅིའི་ཕྱིར་འདིའི་འཁོར་དུ་དགུར་ངེས། ངའོ་སྙམ་པ་ལ་བཏགས་པའི་རྣམ་
གཡེང་། འདོད་ཆགས་དང་གཏི་མུག་ལ་བཏགས་པའི་བག་མེད། འདོད་ཆགས་ལ་བཏགས་པའི་རྒོད་པ། གཏི་
མུག་གི་ཆ་ལ་བཏགས་པའི་མ་དད་པ། ལེ་ལོ། རླུགས་པ་སྟེ་དྲུག་འབྱུང་བས་ན་འཁོར་བཅོ་ལྔར་འགྱུར་བ་མ་ཡིན་
ནམ་ཞེ་ན། དེ་དག་འབྱུང་བར་བཤད་ཀྱང་དགུར་ངེས་ཏེ། དྲུག་པོ་དེ་དག་གདགས་གཞི་ཉོན་མོངས་པ་བཞི་བོ་
དེའི་རྫས་ཡིན་པས་ན་དེ་བཞི་ལས་གུག་ན་མེད་དོ། ། ཞེས་གསུངས་པའི་ཕྱིར་ཟེར། ཡང་འགའ་ཞིག མངོན་པ་
གོང་མའི་ལུགས་ལ་སེམས་བྱུང་རྫས་ཡོད་ཉེར་གཉིས་དང་བཏགས་ཡོད་ཉེར་དགུར་ཕྱེ་བ་འཐད་པར་ཐལ། ཚད་མ་
རིགས་རྒྱན་ལས། དེས་ན་ཀུན་འགྲོ་ལྔ་དང་། ཡུལ་ངེས་ལྔ་དང་། གཏི་མུག་མེད་པ་དང་། བག་ཡོད་དང་།
བཏང་སྙོམས་དང་། རྣམ་པར་མི་འཚེ་བ་མ་གཏོགས་པའི་དགེ་བ་བདུན་དང་། ལྟ་བ་མ་གཏོགས་པའི་རྩ་ཉོན་ལྔ་
སྟེ། ཉི་ཤུ་རྩ་གཉིས་ནི་རྫས་ཡོད་དང་། ལྷག་མ་རྣམས་བཏགས་ཡོད་ཡིན་ནོ། ། ཞེས་གསུངས་པའི་ཕྱིར་དང་།
དེ་ལྟར་དུ་མཆིམས་མཛོད་དང་ཀུན་བཏུས་དར་ཊིཀ་སོགས་ལས་ཀྱང་གསུངས་པའི་ཕྱིར་ཟེར་ན། དེ་དག་ནི་གཞུང་
ཆེན་མོའི་བཤད་ཚུལ་ཡིད་པས་བདག་ལྟ་བུས་འདི་ཡིན་དང་འདི་མིན་གྱི་ཁ་ཚོན་གཅོད་དཀའ་ལ་ཆེས་ཤིན་ཏུ་དཔྱད་
པར་བྱ་བའི་གནས་སོ། ། ཁ་ཅིག་ན་རེ། སེམས་བྱུང་བཏགས་ཡོད་ཉེར་དགུ་བོ་ཆོས་ཅན། སེམས་བྱུང་བཏགས་
ཡོད་མ་ཡིན་པར་ཐལ། སེམས་བྱུང་རྗེས་ཡོད་ཡིན་པའི་ཕྱིར། དེར་ཐལ། སེམས་བྱུང་ཡིན་པ་གང་ཞིག རྫས་
ཡོད་ཡིན་པའི་ཕྱིར། ཁྱབ་སྟེ། སེམས་བྱུང་རྫས་ཡོད་ཡིན་ན། རྫས་ཡོད་ཡིན་པས་ཁྱབ། སེམས་བྱུང་བཏགས་
ཡོད་ཡིན་ན། བཏགས་ཡོད་ཡིན་པས་ཁྱབ་པའི་ཕྱིར། དེར་ཐལ། སེམས་བྱུང་རྫས་ཡོད་ཡིན་ན། རང་ཉིད་ཚད་

• 206 • སེམས་དང་སེམས་བྱུང་གི་དོགས་དཔྱོད།
་་་་་་་་་་་་་་་----- - སམ་་་་་་་- - - -
མས་ངེས་པ་རང་གི་ངོ་བོར་མ་གྱུར་བའི་ཆོས་གཞན་ཚད་མས་ངེས་པ་ལ་ལྟོས་མི་དགོས་པའི་ཆོས་ཡིན་པས་ཁྱབ།
སེམས་བྱུང་བཏགས་ཡོད་ཡིན་ན། རང་ཉིད་ཚད་མས་ངེས་པ་རང་གི་ངོ་བོར་མ་གྱུར་བའི་ཆོས་གཞན་ཚད་མས་
ངེས་པ་ལ་ལྟོས་དགོས་པའི་ཆོས་ཡིན་པས་ཁྱབ་པའི་ཕྱིར་ཏེ། མཆིམས་མཛོད་ལས། སྡེ་ཚན་དྲུག་ཏུ་བཤད་པ་ལས་
སྡེ་ཚན་དང་པོ་གཉིས་དང་གསུམ་པའི་གཏི་མུག་མེད་པ་དང༌། བག་ཡོད་བཏང་སྙོམས་རྣམ་པར་མི་འཚེ་བ་སྟེ་བཞི་
མ་གཏོགས་པ་ལྷག་མ་བདུན་དང་། ལྟ་བ་ལས་གཞན་པའི་རྩ་ཉོན་ལྔ་སྟེ་ཉི་ཤུ་རྩ་གཉིས་ནི་བརྗོད་པ་སྒྲ་དང་རྒྱུ་
མཚན་གཞན་ལ་མ་ལྟོས་པར་བློ་ཡུལ་དུ་གྱུར་བས་རྫས་དང་། ལྷག་མ་ཉི་ཤུ་རྩ་དགུ་ནི་རྒྱུ་མཚན་དེ་ལས་བཟློག་པས་
བཏགས་ཡོད་ཡིན་ཏེ། ཞེས་གསུངས་པའི་ཕྱིར་དང༌། སྤྱིར་རྫས་བཏགས་ལས་སེམས་བྱུང་རྫས་བཏགས་གྱི་དོན་
ཟུར་བ་མེད་པའི་ཕྱིར་ཏེ། དེ་ཡོད་པར་གཞུང་ལུགས་གང་ནས་ཀྱང་མ་བཤད་པའི་ཕྱིར་ཟེར། གཞན་དག་ན་རེ།
སེམས་བྱུང་བཏགས་ཡོད་ཡིན་ན་བཏགས་ཡོད་ཡིན་པས་མ་ཁྱབ་པར་ཐལ། ཤེས་པ་ཡིན་ན་རྫས་ཡོད་ཡིན་པས་
ཁྱབ་པའི་ཕྱིར། དེར་ཐལ། གཟུགས་ཤེས་གཉིས་པོ་གང་རུང་ཡིན་ན། རྫས་ཡོད་ཡིན་པས་ཁྱབ་པའི་ཕྱིར་ཏེ།
ཀུན་བཏུས་ལས། དབང་པོའི་སྤྱོད་ཡུལ་ལ་བརྗོད་པ་དང་། དེ་ལས་གཞན་པ་ལ་མི་ལྟོས་པར་དབང་པོའི་སྦྱོར་ཡུལ་
དུ་གྱུར་བ་ནི་རྫས་སུ་ཡོད་པའོ། ། ཞེས་དང་། དེའི་འགྲེལ་བ་ལས། དེ་ལས་གཞན་པ་ལ་མི་ལྟོས་པ་ནི་འདི་ལྟ་སྟེ།
དོན་གཞན་ལ་མི་ལྟོས་པར་གང་དུ་དེའི་བློ་འབྱུང་བ་སྟེ། ཞེས་གསུངས་པའི་ཕྱིར་དང་། ཀུན་བཏུས་དར་ཊཱིཀ་ལས
ཁ་དོག་སྔོན་པོ་དང་ཚོར་བ་བདེ་སྡུག་རྣམས་ཆོས་ཅན། རྫས་སུ་ཡོད་པར་ཤེས་པར་བྱ་སྟེ། རིམ་པ་བཞིན་དུ་དབང་
པོའི་ཤེས་པ་དང་རང་རིག་མངོན་སུམ་གྱི་གཟུང་ཡུལ་དུ་གྱུར་བ་བརྗོད་བྱེད་ཀྱི་སྒྲ་དང་། རིགས་མི་མཐུན་གཟུ་
ཡུལ་དུ་གྱུར་བ་ལ་མི་ལྟོས་པར་དེ་དག་གིས་གཟུང་ཡུལ་དུ་གྱུར་བའི་ཕྱིར། ཞེས་གསུངས་པའི་ཕྱིར། ཁྱབ་སྟེ།
ལུང་དེས་དབང་ཤེས་དང་། རང་རིག་མངོན་སུམ་གྱི་ཡུལ་ཡིན་ན། རྫས་ཡོད་ཡིན་པས་ཁྱབ་པར་བསྟན་པ་ཡིན་
པའི་ཕྱིར་ཟེར། གཞན་ཡང་དེ་ལྟར་ཡིན་པར་ཐལ། དེ་ལྟར་དུ་ཀུན་མཁྱེན་བླ་མའི་དྲང་ངེས་རྣམ་འབྱེད་ལས་
གསུངས་པའི་ཕྱིར་ཏེ། དེ་ཉིད་ལས། དོན་གཞན་ལ་མི་ལྟོས་པར་རང་ཉིད་བཟུང་དུ་ཡོད་པའི་ཚུགས་ཐུབ་དང་།
ཡུལ་ཅན་སྒྲ་རྟོག་གང་ལ་ཡང་མ་ལྟོས་པར་རང་ཉིད་མངོན་སུམ་དུ་རྟོགས་པར་བྱར་ཡོད་པའི་ཚུགས་ཐུབ་གང་རུང་
གིས་བསྡུས་པའི་དངོས་པོ་དེ། རྫས་ཡོད་ཀྱི་མཚན་ཉིད། གཟུགས་སྒྲ་དྲི་རོ་རེག་བྱའི་སྐྱེ་མཆེད་ལྔ་དང་། ཤེས་པ་
རྣམས་དེའི་མཚན་གཞི། དབྱེ་ན། གཟུགས་ཤེས་གཉིས་ཡོད། ཅེས་དང་། དོན་གཞན་ལ་མ་ལྟོས་པར་རང་གི་ངོ་
བོ་བཟུང་དུ་མེད་པའི་ཚུགས་མི་ཐུབ་པ་དང་། ཡུལ་ཅན་སྒྲ་རྟོག་གང་ལ་ཡང་མ་བརྟེན་པར་མངོན་སུམ་དུ་རྟོགས་
པར་བྱར་མེད་པའི་ཚུགས་མི་ཐུབ་པ་གང་རུང་གིས་བསྡུས་པའི་ཆོས་དེ། བཏགས་ཡོད་ཀྱི་མཚན་ཉིད། ལྡན་མིན་
འདུ་བྱེད་དང་ཀུན་བཏགས་རྣམས་དེའི་ཚན་གཞི། དབྱེ་ན། ལྡན་མིན་འདུ་བྱེད་དང་ཀུན་བཏགས་ཡོངས་གྲུབ་

• 207 .
སེམས་དང་སེམས་བྱུང་གི་དོགས་དཔྱོད། །
གསུམ་ཡོད་ཅེས་དང་། ཡང་། ཁྱོད་ཉམས་སུ་མོང་བའི་རང་རིག་མངོན་སུམ་ཡོད་ན། ཁྱོད་རྫས་ཡོད་ཡིན་པས་
ཁྱབ་པའི་ཕྱིར་ཏེ། དྲང་ངེས་རྣམ་འབྱེད་ལས། ཆོས་གཞན་དང་ཡུལ་སྒྲ་རྟོག་ལ་མ་ལྟོས་པར་རང་གི་ངོ་བོ་བཟུང་དུ་
ཡོད་པའི་ཆོས་ཡིན་པའི་ཕྱིར་ཏེ། དེ་ལྟར་འཛིན་པའི་སློབ་པའི་རང་རིག་ཡོད་པའི་ཕྱིར། མ་གྲུབ་ན། དེ་གཉིས་
ཆོས་ཅན། ཁྱོད་དེ་ལྟར་འཛིན་པའི་སློབ་པའི་རང་རིག་ཡོད་པར་ཐལ། ཁྱོད་སེམས་ཅན་གྱི་ཤེས་པ་ཡིན་པའི་ཕྱིར།
ཁྱབ་སྟེ། ཞེས་དང་། ཡང་དེ་ཉིད་ལས། གཉིས་སྟོང་གི་ཁྱད་པར་དུ་བྱས་པའི་གཟུགས་ཀྱི་སྐྱེ་མཆེད་སོགས་ནི་
གཉིས་སྟོང་སྒྱུ་མ་ལྟ་བུར་རྟོགས་པའི་བློ་ངོར་ཡིན་ཅིང་། གཉིས་སྟོང་དང་དེ་གཉིས་སྒྱུ་མ་ལྟ་བུ་ཚོགས་པའི་རྣམ་པ་
འཆར་བ་ཆོས་གཞན་ལ་ལྟོས་དགོས་ཀྱང་། གཉིས་སྟོང་གི་ཁྱད་པར་དུ་བྱ་རྒྱུའི་གཟུགས་ཀྱི་སྐྱེ་མཆེད་སོགས་ནི་སྟོང་
ཉིད་མ་གཏོགས་པའི་བློ་གཞན་གྱི་ངོ་བོར་གཞན་ལ་མི་ལྟོས་པའི་ཕྱིར་དང༌། སྒྱུ་མ་ལྟ་བུར་རྟོགས་པའི་བློ་ངོར་དེའི་
འཆར་ཚུལ་གཞན་ལ་ལྟོས་ཀྱང་། དེའི་འཆར་ཚུལ་གཞན་ལ་ལྟོས་མི་དགོས་པའི་ཕྱིར། མ་གྲུབ་ན། དེ་འཆར་རེས་
ཀྱིས་གནས་ལུགས་ཀྱི་ཁྱད་པར་དུ་བྱས་ནས་འཆར་བར་ཐལ། བློ་དེའི་ངོ་ལ་དེའི་ཕྱིར་ཏེ། བློ་དེ་དེ་ལྟར་རྟོགས་པའི་
བློ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལ་ན་རེ། གཉིས་སྟོང་གི་ཁྱད་པར་དུ་བྱས་པའི་གཟུགས་ཀྱི་
སྐྱེ་མཆེད་ཆོས་ཅན། རྫས་ཡོད་ཡིན་པར་ཐལ། གཟུགས་ཤེས་གཉིས་པོ་གང་རུང་ཡིན་པའི་ཕྱིར། འདོད་མི་ནུས་
ཏེ། བཏགས་ཡོད་ཡིན་པའི་ཕྱིར། དེའི་མཚན་ཉིད་དེའི་ཕྱིར། དེར་ཐལ། གཉིས་སྟོང་མ་རྟོགས་པར་གཉིས་
སྟོང་གི་ཁྱད་པར་དུ་བྱས་པའི་གཟུགས་ཀྱི་སྐྱེ་མཆེད་རྟོགས་པ་མེད་པའི་ཕྱིར་ཏེ། ཕྱི་དོན་མེད་པར་མ་རྟོགས་པར་ཕྱི་
དོན་མེད་པའི་ཁྱད་པར་དུ་བྱས་པའི་བུམ་པ་རྟོགས་པ་མེད་པའི་ཕྱིར། དེར་ཐལ། ཀུན་གཞིའི་མཐའ་དཔྱོད་ལས།
དེ་ལ་ཁོ་ན་རེ། རིགས་ངེས་རྒྱུན་ཞུགས་ཆོས་ཅན། ཁྱོད་ཀྱིས་གསུམ་པ་རྣམ་ཤེས་ཀྱི་རྟེན་འབྲེལ་རྟོགས་པར་ཐལ།
ཡན་ལག་བཅུ་གཉིས་རྟོགས་པའི་ཕྱིར། འདོད་ན། ཀུན་གཞི་རྟོགས་པར་ཐལ། དེ་ཀུན་གཞི་ཡིན་པའི་ཕྱིར་ན་མ་
ཁྱབ། ཁྱོད་ཀྱིས་ཕྱི་རོལ་དོན་དུ་མ་གྲུབ་པའི་བུམ་པ་རྟོགས་པར་ཐལ། བུམ་པ་རྟོགས་པ་གང་ཞིག བུམ་པ་དེ་དེ་
ཡིན་པའི་ཕྱིར། ཁྱབ་པ་འགྲིག་བྱས་པ་ལ། དེ་མི་མཚུངས་པར་ཐལ། བུམ་པ་དེ་ཕྱི་རོལ་དོན་དུ་མ་གྲུབ་པའི་བུམ་
པ་ཡིན་ཀྱང་རྟོགས་ཚེ་དེའི་ཁྱད་པར་བྱེད་མི་དགོས་པར་བུམ་པ་ཇི་ཙམ་རྟོགས་པར་བཞག་ཆོག་པའི་ཕྱིར་ཟེར་ན།
གསུམ་པ་རྣམ་ཤེས་དེ་ཀུན་གཞི་ཡིན་ཀྱང་། རྟོགས་པའི་ཚེ་སྣོད་བཅུད་ཀུན་གྱི་གཞི་ཡིན་ཚུལ་གྱི་ཁྱད་པར་དུ་བྱེད་མི་
དགོས་པར་རྣམ་ཤེས་ཇི་ཙམ་རྟོགས་པར་བཞག་ཆོག་པའི་ཕྱིར་ཞེས་པའི་ལན་བྱ་རོག་གིས་མ་ཟོས་སོ། ། ཞེས་
གསུངས་པའི་ཕྱིར་ཟེར་བ་སོགས་ལ་དཔྱད་རྒྱུ་ཞིག་ཡོད། གཞན་ཡང་། དེར་མ་ཟད་ཀུན་གཞི་རྟོགས་པ་ལ། སྣོད་
བཅུད་ཐམས་ཅད་ཀུན་གཞིའི་སྟེང་གི་བག་ཆགས་སྨིན་པ་ལས་བྱུང་བར་རྟོགས་དགོས་པས་ཀུན་གཞིའི་རྣམ་ཤེས་
བཏགས་ཡོད་དུ་ཐལ་བར་འགྱུར་བས་རྫས་བཏགས་ཀྱི་དོན་ལ་བློ་གསལ་ཞིང་ཡིད་གཞུང་བ་དག་གིས་དཔྱད་པར་བྱ་

• 208 •
 སེམས་དང་སེམས་བྱུང་གི་དོགས་དཔྱོད།
ལ། སེམས་བྱུང་བཏགས་ཡོད་ཉེར་དགུ་པོ་སེམས་བྱུང་བཏགས་ཡོད་ཡིན་ཀྱང་བཏགས་ཡོད་མིན་ཞེས་ཞིབ་ཆ་བྱེད་
མཁན་མང་ཡང་མཆིམས་མཛོད་དང་། མངོན་པ་ཀུན་བཏུས་རྩ་འགྲེལ་ཚད་མ་རིགས་རྒྱན་སོགས་ལས་སེམས་བྱུང་
རྫས་བཏགས་ཀྱི་དོན་སྤྱིར་རྫས་བཏགས་ཀྱི་དོན་ལས་གཞན་དུ་བཤད་པ་མེད་པས་གཞུང་ལུགས་ལ་ལེགས་པར་
སྦྱངས་པའི་མཁས་གྲུབ་ཆེན་པོ་རྣམས་ལ་དཔྱད་པར་བྱ་བའི་གནས་ཡིན་མིན་མི་ཤེས་ཤིང་། བདག་ལྟ་བུ་ལ་ནི་འདི་
དག་ཀྱང་ཆེ་ཤིན་ཏུ་དཔྱད་པར་བྱ་བའི་གནས་སོ། ། ཁ་ཅིག་ན་རེ། རྫས་བཏགས་གཉིས་ཀྱི་ནང་ཚན་གྱི་རྫས་ཡོད་
དེ། རང་རྐྱ་འཛིན་ཐུབ་པའི་རྫས་ཡོད་ལ་བྱེད་པའི་ཕྱིར་ཏེ། རྫས་ཡོད་དང༌། རང་རྐྱ་འཛིན་ཐུབ་པའི་རྫས་ཡོད་
གཉིས་དོན་གཅིག་ཡིན་ཀྱང་། རང་རྐྱ་འཛིན་ཐུབ་པའི་རྫས་ཡོད་དང་། རང་རྐྱ་ཐུབ་པའི་རྫས་ཡོད་གཉིས་དོན་མི་
གཅིག་པའི་ཕྱིར་ཏེ། དེ་ལྟར་དུ་ཀུན་མཁྱེན་བླ་མའི་དྲང་ངེས་མཐའ་དཔྱོད་ལས། རང་རྐྱ་འཛིན་ཐུབ་པའི་རྫས་
ཡོད་དང་རང་རྐྱ་ཐུབ་པའི་རྫས་ཡོད་གཉིས་དོན་མི་གཅིག་པའི་ཕྱིར་ཏེ། རང་གི་ངོ་བོ་ངེས་པ་ལ་ཡུལ་དང་ཡུལ་ཅན་
གཞན་གཅིག་ངེས་པ་སྔོན་དུ་འགྲོ་མི་དགོས་པར་བཟུང་དུ་ཡོད་པ་དེ་སྐབས་འདིའི་རང་རྐྱ་འཛིན་ཐུབ་ཚུལ་རྫས་སུ་
ཡོད་ཚུལ་གྱི་དོན་དང༌། གང་ཟག་གི་བདག་མེད་ཀྱི་དགག་བྱའི་རང་རྐྱ་འཛིན་ཐུབ་ཚུལ་ནི་བཏགས་ཆོས་སམ་ཆ་
ཅན་གྱི་ཆོས་གང་ཡིན་པ་དེ་དང་དེ་རང་གི་གདགས་གཞིའམ་ཆ་ཤས་དེ་ལ་ཕར་མ་ལྟོས་པར་དཔོན་པོའམ་རྗེ་བོ་ལྟ་
བུའི་རང་རྐྱ་ཐུབ་པ་དང་། གདགས་གཞི་དང་ཆ་ཤས་དེ་དང་དེ་ལ་ལྟོས་པ་དབང་བསྒྱུར་བྱ་ལྟ་བུར་གྲུབ་པ་གཅིག་
འདོད་པའི་ཕྱིར། ཞེས་དང་། དེ་ལྟར་དུ་ཀུན་མཁྱེན་བླ་མའི་ཡིག་ཆ་རྗེ་འབྲང་དང་བཅས་པ་ཐམས་ཅད་ཀྱིས་
མཐུན་པར་གསུངས་པའི་ཕྱིར། དེར་མ་ཟད་སྟག་ཚང་ལོ་ཙཱ་བས། རྫས་ཡོད་བདག་སྨྲ་གནས་མ་བུར་ངེས་
དང་། ། རྣམ་ཤེས་བདག་སྨྲ་དབུ་སེམས་ཡོད་པ་འགལ། ། ཞེས་རྗེ་རིན་པོ་ཆེ་ལ་ནང་འགལ་བརྗོད་པ་ལ། གང་
ཟག་གི་མཚན་གཞི་རྣམ་ཤེས་རང་རྐྱ་འཛིན་ཐུབ་པའི་རྫས་ཡོད་དུ་ཁས་བླངས་པའི་དབུ་སེམས་གཉིས་ཡོད་ཀྱང་དེ་
རང་རྐྱ་ཐུབ་པའི་རྫས་ཡོད་དུ་ཁས་ལེན་པའི་གང་ཟག་ཡིན་ན། དབུ་སེམས་གང་རུང་མ་ཡིན་པས་ཁྱབ་པ་མཉམ་
མེད་ཙོང་ཁ་པ་ཆེན་པོའི་དགོངས་པ་ཡིན་ཞེས་ལན་བཏབ་དགོས་པར་ཀུན་མཁྱེན་བླ་མའི་ཡིག་ཆ་རྗེས་འབྲང་དང་
བཅས་པས་མཐུན་པར་གསུངས་པའི་ཕྱིར་དང་། གཞི་གྲུབ་ན། ཁྱོད་རང་རྐྱ་འཛིན་ཐུབ་པའི་རྫས་ཡོད་དུ་གྲུབ་པ་
མེད་པས་མ་ཁྱབ་ཀྱང་། དེ་ཡིན་ན་ཁྱོད་རང་རྐྱ་ཐུབ་པའི་རྫས་ཡོད་དུ་མ་གྲུབ་པ་ཁྱོད་ཀྱིས་སྟེང་གི་གང་ཟག་གི་
བདག་མེད་ཕྲ་མོ་ཡིན་པས་ཁྱབ་པའི་ཕྱིར་ཟེར། གཞན་དག་ན་རེ། དེ་རྣམས་མི་འཐད་པར་ཐལ། རྫས་བཏགས་
ཀྱི་ནང་ཚན་གྱི་རྫས་ཡོད་དང་། རང་རྐྱ་ཐུབ་པའི་རྫས་ཡོད་གཉིས་དོན་གཅིག་ཡིན་པའི་ཕྱིར། དེར་ཐལ། ཀུན་
གཞིའི་རྣམ་ཤེས་དང་ཡིད་ཀྱི་རྣམ་ཤེས་གཉིས་པོ་རང་རྐྱ་ཐུབ་པའི་རྫས་ཡོད་ཡིན་པ་གང་ཞིག སེམས་བྱུང་རྫས་
ཡོད་ཉེར་གཉིས་པོ་དེ་རང་རྐྱ་ཐུབ་པའི་རྫས་ཡོད་ཡིན་པའི་ཕྱིར། རྟགས་དང་པོ་གྲུབ་སྟེ། རྗེ་བདག་ཉིད་ཆེན་པོའི་

སེམས་དང་སེམས་བྱུང་གི་དོགས་དཔྱོད། ། • 209 •
འཇུག་པའི་རྣམ་བཤད་ལས། དེ་ཡང་ལུགས་འདི་དག་གིས་ཉན་རང་གིས་གང་ཟག་རྫས་ཡོད་དུ་མེད་པར་རྟོགས་
པར་འདོད་ཀྱང་། རྣམ་ཤེས་གཉིས་པོ་རྫས་ཡོད་དུ་མེད་པར་རྟོགས་པར་མི་འདོད་པས་གང་ཟག་རང་རྐྱ་ཐུབ་པའི་
རྫས་སུ་མེད་པར་སྨྲ་བ་ནི། གང་ཟག་རང་གི་ལྡོག་པ་ནས་འདོད་པ་ཡིན་གྱི། གང་ཟག་གི་མཚན་གཞི་རྣམ་ཤེས་ལ་
དེ་ལྟར་འདོད་པ་མིན་ནོ། ། ཞེས་དང་། འདིར་ཕ་རོལ་བོའི་བཏགས་ཡོད་ཀྱི་དངོས་པོ་རྣམས་རང་རྐྱ་ཐུབ་པའི་
རྫས་ཡོད་རེ་གདགས་གཞིར་ཡོད་པ་ལ་བརྟེན་ནས་འདོགས་པར་ཁས་ལེན་ཞིང་། ཞེས་གསུངས་པའི་ཕྱིར། རྟགས་
གཉིས་པ་གྲུབ་སྟེ། རིགས་རྒྱན་ལས། འོ་ན་སེམས་བྱུང་དེ་དག་ལས་རྫས་ཡོད་ནི་དུ་བཏགས་ཡོད་ནི་དུ་ཞེ་ན།
སྤྱིར་རྫས་ཡོད་ལ་རང་རྐྱ་ཐུབ་པ་དང་། དོན་བྱེད་ནུས་པ་དང་། རིགས་པའི་གྲུབ་པ་དང། བརྟན་པ་བཞི་ལས་
འདིར་ནི་དང་པོ་ཡིན་གྱི། བར་བ་གཉིས་མ་ཡིན་ཏེ། སེམས་བྱུང་ཐམས་ཅད་དོན་བྱེད་ནུས་པ་དང་རིགས་པས་
གྲུབ་པའི་ཕྱིར། བཞི་བའང་མ་ཡིན་ཏེ། ཀུན་གཞི་ཁས་ལེན་པ་ལྟར་ན། ཉོན་ཡིད་ཀྱི་འཁོར་དུ་འབྱུང་བའི་འཇིག་
ལྟའང་བརྟན་པ་ཡིན་པའི་རྫས་ཡོད་དུ་ཐལ་བའི་ཕྱིར་རོ། ། ཞེས་གསུངས་པའི་ཕྱིར། གཞན་ཡང་། རང་རྐྱ་ཐུབ་
པའི་རྫས་ཡོད་དང་། རང་རྐྱ་འཛིན་ཐུབ་པའི་རྫས་ཡོད་གཉིས་ལ་ཁྱད་པར་འབྱེད་པ་མི་འཐད་པར་ཐལ། གྲུབ་
མཐའ་ལྷུན་པོའི་མཛེས་རྒྱན་ལས། ཡང་ཁ་ཅིག རང་རྐྱ་འཛིན་ཐུབ་པའི་རྫས་ཡོད་དང་། རང་རྐྱ་ཐུབ་པའི་རྫས་
ཡོད་གཉིས་ཀྱི་ཞིབ་ཆ་འབྱེད་པ་ཡང་རྒྱ་གཞུང་ཚད་ཐུབ་རྣམས་དང་རྗེ་ཡབ་སྲས་ཀྱི་གསུང་གང་ལས་ཀྱང་མི་འབྱུང་
བས་འཐད་རྒྱུ་ཞིག་མི་འདུག་སྙམ་པ་ལགས་ཤིང་། སྔར་བཤད་པ་ཉིད་ཆེན་པོ་ཉིད་ཀྱི་དགོངས་པ་དང་མཐུན་པར་
སྣང་ངོ། ཞེས་གསུངས་པའི་ཕྱིར་དང་། སྟག་ལོའི་རྩོད་པ་དེ་ལ་ཡང་། གང་ཟག་རང་རྐྱ་ཐུབ་པའི་རྫས་སུ་གྲུབ་
པར་ཁས་བླངས་པའི་དབུ་སེམས་གཉིས་མེད་ཀྱང་། རྣམ་ཤེས་རང་རྐྱ་ཐུབ་པའི་རྫས་ཡོད་དུ་ཁས་ལེན་པའི་དབུ་
སེམས་གཉིས་ཡོད་ཅེས་ལན་བཏབ་དགོས་པར་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོ་རྗེས་འབྲང་དང་
བཅས་པས་ལན་དུ་མར་གསུངས་པ་དེ་སྔར་དྲངས་པའི་འཇུག་པའི་རྣམ་བཤད་ཀྱི་ལུང་དང་ཤིན་ཏུ་མཐུན་པའི་ཕྱིར་
དང་། དབུ་མ་ལ་འཇུག་པ་ལས། ལ་སོགས་བརྗོད་མེད་གང་ཟག་རྫས་ཡོད་འདོད། ། ཅེས་པའི་གཞུང་དང་ཡང་
མཐུན་པའི་ཕྱིར། ཡང་གཞི་གྲུབ་ན། ཁྱོད་རང་རྐྱ་ཐུབ་པའི་རྫས་ཡོད་དུ་མ་གྲུབ་པ་ཁྱོད་ཀྱི་སྟེང་གི་གང་ཟག་གི་
བདག་མེད་ཕྲ་མོ་ཡིན་པས་ཁྱབ་ཟེར་བ་ཡང་མི་འཐད་པར་ཐལ། ཀ་བ་དང་བུམ་པ་ལ་སོགས་པ་རང་རྐྱ་ཐུབ་པའི་
རྫས་ཡོད་ཀྱིས་སྟོང་བ་ལ་གང་ཟག་གི་བདག་མེད་ཀྱི་ཐ་སྙད་བྱེད་པའི་དོན་མེད་པའི་ཕྱིར་ཏེ། གྲུབ་མཐའ་ལྷུན་པོའི་
མཛེས་རྒྱན་ལས། གཞན་ཡང་། ཀ་བ་དང་བུམ་པ་སོགས་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་ལ་གང་ཟག་གི་
བདག་མེད་ཀྱི་ཐ་སྙད་བྱེད་པའི་དོན་ཅི་ཡིན། དེ་ལ་གང་ཟག་གི་བདག་མེད་པའི་ཕྱིར་རོ་ཟེར་ན་མེད་པར་མཚུངས་
པ་ལ་སྟོན་པས་ཆོས་ཐམས་ཅད་བདག་མེད་དོ་ཞེས་གསུངས་ཀྱི། ཆོས་ཐམས་ཅད་རི་བོང་གི་རྭ་མེད་དོ་ཞེས་ཅིའི་

• 210 •
 སེམས་དང་སེམས་བྱུང་གི་དོགས་དཔྱོད།
ཕྱིར་མ་གསུངས། ལོག་རྟོག་ལྡོག་པའི་དགོས་པ་ཡོད་པའི་ཕྱིར་རོ་ཟེར་ན། བུམ་པ་གང་ཟག་གི་བདག་ཏུ་འཛིན་
པའི་ལོག་རྟོག་ཏེ་ཇི་ལྟ་བུ་ཞིག་ཡིན། རང་རྐྱ་ཐུབ་པའི་རྫས་ཡོད་དུ་བཟུང་བའི་ཕྱིར་རོ་ཟེར་ན། དེ་ཡང་ཇི་ལྟར་དུ་
བཟུང་བ་སྨོས་ཤིག ཅེས་གསུངས་པའི་ཕྱིར་དང་། རྫས་ཡོད་དང་རང་རྐྱ་ཐུབ་པའི་རྫས་ཡོད་གཉིས་དོན་གཅིག་
དང་། རང་རྐྱ་འཛིན་ཐུབ་པའི་རྫས་ཡོད་དང་། རང་རྐྱ་ཐུབ་པའི་རྫས་ཡོད་གཉིས་ལ་ཁྱད་པར་འབྱེད་པའི་ཚད་
ལྡན་གྱི་གཞུང་མེད་པར་གྲུབ་མཐའ་ལྷུན་པོའི་མཛེས་རྒྱན་ལས་ལན་གཅིག་མིན་པར་གསུངས་པ་དེ་ལྟར་དུ་ཁས་ལེན་
དགོས་པའི་ཕྱིར་ཟེར། གཞན་དག་ན་རེ། རང་རྐྱ་འཛིན་ཐུབ་པའི་རྫས་ཡོད་དང། རང་རྐྱ་ཐུབ་པའི་རྫས་ཡོད་
གཉིས་ལ་ཁྱད་པར་མེད་པར་གྲུབ་མཐའ་ལྷུན་པོའི་མཛེས་རྒྱན་དུ་གསུངས་པ་ལྟར་ཁས་ལེན་མི་རིགས་པའི་ཕྱིར་ཏེ།
འདིར་དེ་ལྟར་གསུངས་པ་དེ་མཁས་པ་སྔ་མ་ཁ་ཅིག་གི་བཤད་རྒྱུན་བསྐྱར་བ་ཙམ་ཡིན་གྱི། ལྕང་སྐྱ་རིན་པོ་ཆེའི་རང་
ལུགས་མ་ཡིན་པའི་ཕྱིར་ཏེ། གུང་ཐང་འཇམ་པའི་དབྱངས་ཀྱིས་མཛད་པའི་ཀུན་གཞིའི་རྣམ་བཤད་མཁས་པའི་
འཇུག་ངོགས་ལས། དེས་ན་ཀུན་མཁྱེན་བླ་མའི་དྲང་ངེས་རྣམ་འབྱེད་ཆེན་མོར་དེ་གཉིས་ཀྱི་ཁྱད་པར་ཕྱེ་བ་ལ།
ལྕང་སྐྱ་རིན་པོ་ཆེའི་གྲུབ་མཐར། ཁ་ཅིག རང་རྐྱ་འཛིན་ཐུབ་པའི་རྫས་ཡོད་དང༌། རབ་རྐྱ་ཐུབ་པའི་རྫས་ཡོད་
གཉིས་ཀྱི་ཞིབ་ཆ་འབྱེད་པའང་རྒྱ་གཞུང་ཚད་ཐུབ་རྣམས་དང་། རྗེ་ཡབ་སྲས་ཀྱི་གསུང་གང་ལས་ཀྱང་མི་འབྱུང་
བས་འཐད་རྒྱུ་ཞིག་མི་འདུག་ཅེས་སོགས་མང་དུ་གསུངས་པའང་མཁས་པ་སྔ་མ་ཁ་ཅིག་གི་བཤད་རྒྱུན་བསྐྱར་བ་ཙམ་
ལས། རྗེ་ཉིད་ཀྱི་རང་ལུགས་མིན་ཏེ། བསྡུ་བ་དང་། རྣམ་བཤད་གཉིས་ཀར་དགག་བྱ་བཅད་པ་སོགས་ལ་མ་
ལྟོས་པར་ངོ་བོ་བློ་ཡུལ་དུ་འཆར་དུ་ཡོད་པས་རྫས་ཡོད་དང་། གདགས་གཞིའམ་ཆ་ཤས་སོ་སོ་ལ་མ་ལྟོས་པར་ཚུགས་
ཐུབ་ཏུ་གྲུབ་པས་རང་རྐྱ་ཐུབ་པར་གསུངས་པ་ལས་ལྷག་པའི་ཚད་ཐུབ་ཀྱི་གཞུང་དང་། ཁྱད་པར་འབྱེད་ཚུལ་མེད་
པའི་ཕྱིར་ཏེ། བུམ་པ་ལྟ་བུ་དགག་བྱ་བཅད་པ་སོགས་ལ་མ་ལྟོས་པར་མངོན་སུམ་དུ་མཐོང་དུ་ཡོད་ཀྱང་ཁ་ཞབས་ལྟོ་
བ་སོགས་ལ་མ་ལྟོས་པར་ཚུགས་ཐུབ་ཏུ་གྲུབ་ཚུལ་མེད་པས་དེ་གཉིས་ཆེས་མི་འདྲ་བའི་ཕྱིར། ཞེས་གསུངས་པའི་
ཕྱིར་དང་། ཡང་དེ་གཉིས་ལ་ཁྱད་པར་མེད་པར་གསུངས་པ་དེ་མི་འཐད་པར་ཐལ། དེ་གཉིས་ལ་ཁྱད་པར་མེད་ན་
རྗེ་བླ་མ་ལ་སྟག་ལོའི་དགག་པ་དེ་འཇུག་པར་ཐལ་བ་དང་། སེམས་ཙམ་པའི་ལུགས་ལ་ཡང་གང་ཟག་གི་བདག་མེད་
སྟོང་གཞིའི་སྒོ་ནས་འཇོག་པར་ཐལ་བ་དང་། དེ་འདོད་ན་གཟུགས་ནས་འཕགས་ལམ་ཡན་ལག་གི་བར་གྱི་ཆོས་
རྣམས་ཀྱི་སྟེང་དུ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་མི་འཐད་པར་ཐལ་
བ་དང་། གང་ཟག་གི་བདག་མེད་ཕྲ་མོའི་དགག་བྱ་དེ་གཟུགས་ཤེས་གཉིས་ཀྱི་སྟེང་དུ་ཚད་མས་གྲུབ་ན་དེ་གཉིས་
གང་ཟག་གི་བདག་མེད་མ་ཡིན་པར་ཐལ་བ་སོགས་སྐྱོན་དུ་མ་འབྱུང་བའི་ཕྱིར། དེར་ཐལ། དེ་ཉིད་ལས། འདི་
ལ་པྲ་སྟི་དགེ་བཤེས་ཀྱིས་རྫས་ཡོད་ཀྱང་གང་ཟག་གི་སྟེང་དུ་བཞག་ན་རང་རྐྱ་ཐུབ་པའི་རྫས་ཡོད་ཀྱི་བདག་གི་གྲུབ་

སེམས་དང་སེམས་བྱུང་གི་དོགས་དཔྱོད། • 211 •
ཚད་ལས་མ་འདས་པས་མི་འཇོག་ཅིང་། ཤེས་པ་དང་གཟུགས་ཀྱི་སྟེང་དུ་འཇོག་ཚུལ་སྔར་ལྟར་རོ་ཞེས་བཤད་
པའང་མི་འཐད་པར་ཐལ། མཚན་གཞི་རྣམ་ཤེས་རང་རྐྱ་ཐུབ་པའི་རྫས་ཡོད་དུ་འདོད་པའི་གྲུབ་མཐའ་གོང་མ་
ཡོད་ན་རྗེ་བླ་མ་ལ་སྟག་ལོའི་དགག་པ་དེ་འཇུག་པར་ཐལ་བ་དང༌། སེམས་ཙམ་པའི་ལུགས་ལའང་གང་ཟག་གི་
བདག་མེད་སྟོང་གཞིའི་སྒོ་ནས་འཇོག་པར་ཐལ་བ་དང་། དེ་འདོད་ན། མདོས་གཟུགས་ནས་འཕགས་ལམ་ཡན་
ལག་གི་བར་གྱི་ཆོས་རྣམས་ཀྱི་སྟེང་དུ་འཁོར་ལོ་དང་པོའི་དགོངས་གཞིའི་གང་ཟག་གི་བདག་མེད་ཀྱི་དབང་དུ་བྱས་
པའི་མཚན་ཉིད་གསུམ་གྱི་རྣམ་གཞག་མི་འཐད་པར་ཐལ་བ་དང་། གང་ཟག་གི་བདག་མེད་ཕྲ་མོའི་དགག་བྱ་དེ་
གཟུགས་ཤེས་ཀྱི་སྟེང་དུ་ཚད་མས་གྲུབ་ན་གཟུགས་ཤེས་གཉིས་གང་ཟག་གི་བདག་མེད་མ་ཡིན་པར་ཐལ་བ་སོགས་མི་
འཚམས་པ་དུ་མ་འབྱུང་བའི་ཕྱིར། ཞེས་གསུངས་པའི་ཕྱིར་ཟེར། ལ་ལ་ན་རེ། ཀུན་གཞིའི་རྣམ་བཤད་ལྟར་ན་
འཇུག་པའི་རྣམ་བཤད་ཀྱི་ལུང་དེའི་དོན་སེམས་ཙམ་པའི་ལུགས་ལ་ཉན་རང་གཉིསཀྱིས་གང་ཟག་རང་རྐྱ་འཛིན་
ཐུབ་པའི་རྫས་སུ་མ་གྲུབ་པ་གང་ཟག་གི་བདག་མེད་ཕྲ་མོ་དང་། རྣམ་ཤེས་གཉིས་པོ་རང་རྐྱ་འཛིན་ཐུབ་པའི་རྫས་སུ་
མ་གྲུབ་པ་གང་ཟག་གི་བདག་མེད་ཕྲ་མོ་མ་ཡིན་པར་སེམས་ཙམ་པས་འདོད་དགོས་པར་འགྱུར་ལ། དེ་ལྟར་ན།
སེམས་ཙམ་པའི་ལུགས་ལ་གང་ཟག་གི་བདག་མེད་སྟོང་གཞིའི་སྒོ་ནས་འཇོག་པར་ཐལ་བ་སོགས་ཀྱི་སྐྱོན་རང་ལ་
ཡང་འཇུག་པར་མཚུངས་པའི་ཕྱིར་དང་། སེམས་ཙམ་པའི་ལུགས་ལ་ཉན་རང་གཉིས་ཀྱིས་གང་ཟག་རང་རྐྱ་འཛིན་
ཐུབ་པའི་རྫས་སུ་མ་གྲུབ་པར་རྟོགས་པར་འདོད་ཀྱང་། གང་ཟག་རང་རྐྱ་འཛིན་ཐུབ་པའི་རྫས་སུ་མ་གྲུབ་པ་དེ་གང་
ཟག་གི་བདག་མེད་ཕྲ་མོར་མི་འདོད་ན། ཉན་རང་དང་ཐེག་ཆེན་གྱི་བདག་མེད་རྟོག་ཚུལ་གྱི་ཁྱད་པར་བཤད་པ་
འབྲེལ་མེད་དུ་འགྱུར་བའི་ཕྱིར་དང་། གཞན་ཡང་། བསྡུ་བ་དང་རྣམ་བཤད་གཉིས་ཀར་དགག་བྱ་བཅད་ཙམ་ལ་
མ་ལྟོས་པར་ངོ་བོ་བློ་ཡུལ་དུ་ཤར་དུ་ཡོད་པས་རྫས་ཡོད་དང་། གདགས་གཞིའི་ཆ་ཤས་སོ་སོ་ལ་མ་ལྟོས་པར་ཚུགས་
ཐུབ་ཏུ་གྲུབ་པའི་རང་རྐྱ་ཐུབ་པར་གསུངས་པ་ལས་ལྷག་པའི་ཚད་ཐུབ་ཀྱི་གཞུང་དང་ཁྱད་པར་ཕྱེ་ཚུལ་མེད་པའི་
ཕྱིར་ཞེས་གསུངས་པའང་འཐད་པར་དཀའ་སྟེ། བསྡུ་བ་དང་རྣམ་བཤད་གཉིས་ཀྱི་བཤད་ཚུལ་ལ་ཁྱད་པར་ཕྱེ་བ་
མེད་པའི་ཕྱིར་ཏེ། དེ་ལྟར་ཁྱད་པར་ཕྱེ་བའི་བསྡུ་བ་དང་རྣམ་བཤད་གཉིས་ཀྱི་གཞུང་ཡོད་ན་སྟོན་ཅིག་ཞེས་ཟེར་
སོགས་ལ་ཆོས་ཀྱི་རྗེས་སུ་འབྲང་བ་དག་གིས་དཔྱད་པར་བྱའོ། ། ཁ་ཅིག་ན་རེ། སེམས་སེམས་བྱུང་གཉིས་
མཚུངས་ལྡན་རྣམ་པ་ལྔ་མཚུངས་མ་ཡིན་པའི་ཕྱིར་ཏེ། རྣམ་པ་མཚུངས་པ་མ་ཡིན་པའི་ཕྱིར། དེར་ཐལ། བསྡུ་བ་
ལས། དེ་དག་ཀྱང་རྟེན་དང་། དམིགས་པ་དང་། དུས་དང་། རྫས་མཚུངས་པ་ཉིད་ཀྱིས་མཚུངས་པར་ལྡན་པ་
ཡིན་གྱི། རྣམ་པར་ཤེས་པ་དང་ཁྱད་པར་མེད་པར་ཐལ་བར་འགྱུར་བས་རྣམ་པ་མཚུངས་པ་ནི་མ་ཡིན་ནོ་ཞེས་
གསུངས་པའི་ཕྱིར་ཟེར། གཞན་དག་ན་རེ། དེ་གཉིས་རྣམ་པ་མཚུངས་པ་ཡིན་པའི་ཕྱིར་ཏེ། བསྡུ་བ་དང་དབུས་

• 212 • སེམས་དང་སེམས་བྱུང་གི་དོགས་དཔྱོད།
མཐའི་འགྲེལ་བ་གཉིས་ཀར་སེམས་སེམས་བྱུང་གཉིས་རྣམ་པ་མཚུངས་པ་མ་ཡིན་པར་གསུངས་པ་དེ་གཟུགས་
འཛིན་དབང་ཤེས་གཙོ་འཁོར་ལྟ་བུ་ལ་གཟུགས་ཀྱི་འཆར་ཚུལ་མི་འདྲ་བ་མེད་པ་ལ་དགོངས་པ་ཡིན་པའི་ཕྱིར།
དེར་ཐལ། ཀུན་བཏུས་དར་ཊཱིཀ་ལས། སློབ་དཔོན་བློ་བརྟན་གྱིས་སེམས་སེམས་བྱུང་འདི་དག་གནས་དང་།
དམིགས་པ་དང་། དུས་དང༌། རྫས་མཚུངས་པ་ཉིད་ཀྱིས་མཚུངས་པར་ལྡན་པ་ཡིན་གྱི། རྣམ་པར་ཤེས་པ་དང་
ཁྱད་མེད་དུ་ཐལ་བར་འགྱུར་བའི་ཕྱིར། རྣམ་པ་མཚུངས་པ་ནི་མ་ཡིན་ནོ་ཞེས་བཤད་པ་ནི། གཟུགས་འཛིན་
དབང་ཤེས་གཙོ་འཁོར་ལྟ་བུ་གཟུགས་ཀྱི་རྣམ་པ་ཤར་ཞིང་། དེ་དམིགས་པ་ཙམ་གྱིས་གཙོ་བོའི་མཚན་ཉིད་རྫོགས་
པའི་དོན་གྱི་གཟུང་རྣམ་འཆར་ཚུལ་མི་འདྲ་བ་ཁས་བླངས་ན། ཉེས་པ་དུ་མར་འགྱུར་བའི་ཕྱིར། ཞེས་གསུངས་
པའི་ཕྱིར་ཟེར་ན་དཔྱད་རྒྱུ་ཅུང་ཟད་འདུག ཡང་ཁ་ཅིག་ན་རེ། ཡུལ་ངེས་ལྔ་བོ་གང་རུང་ཡིན་ན། དགེ་སེམས་
ཁོ་ནའི་འཁོར་དུ་འབྱུང་བས་ཁྱབ་པའི་ཕྱིར་ཏེ། གུང་ཐང་རིན་པོ་ཆེའི་ཀུན་གཞིའི་རྣམ་བཤད་ལས། ལུགས་
འདིར་དང་པོ་བཅུའི་ནང་ནས་ཡུལ་ངེས་ལྔ་གསལ་ཏེ། དགེ་སེམས་ཁོ་ནའི་འཁོར་དུ་བཞག་པས་མ་རིག་པ་དང་
མཚུངས་ལྡན་དུ་མི་རུང་བའི་ཕྱིར་ཞེས་དང་། གཞན་ཡང་། གསེར་ཕྲེང་ལས། འདུན་པ་ཉོན་མོངས་ཅན་དེ་ཡུལ་
ངེས་ལྔའི་འདུན་པར་གསུངས་པ་དེ་དཔྱད་དགོས་པ་ཞིག་ཡིན་གྱི། ཚིག་ཟིན་ལྟར་ཁས་ལེན་མི་རུང་བའི་ཕྱིར་ཏེ།
དེས་མཛད་པའི་སྐབས་བཞི་བའི་བསྡུས་དོན་ལས། གསེར་ཕྲེང་འདུན་པ་ཡུལ་ངེས་ལ་གསུངས་པར་དཔྱད། ཅེས་
གསུངས་པའི་ཕྱིར་ཟེར། གཞན་དག་ན་རེ། རྩ་བའི་ཁྱབ་པ་དེ་མི་འཐད་པར་ཐལ། དེ་ལྔ་བོ་གང་རུང་ལ་དགེ་མི་
དགེ་ལུང་མ་བསྟན་གསུམ་ཡོད་པའི་ཕྱིར་ཏེ། ཀུན་འགྲོ་ལྔ་བོ་དེ་ལ་ཁམས་གསུམ་དང་། ཟག་མེད་ཀྱི་སས་བསྡུས་པ་
ཡོད། སེམས་ཐམས་ཅད་ཀྱི་འཁོར་དུ་འབྱུང་། སེམས་ཐམས་ཅད་ཀྱི་འཁོར་དུ་ཐམས་ཅད་འབྱུང་། སེམས་
ཐམས་ཅད་ཀྱི་འཁོར་དུ་དུས་ཐམས་ཅད་དུ་འབྱུང་ལ། ཡུལ་ངེས་ལྔ་པོ་གང་རུང་ནི་ཁམས་གསུམ་དང་། ཟག་མེད་
ཀྱི་སས་བསྡུས་པ་ཡོད། དགེ་མི་དགེ་ལུང་མ་བསྟན་གྱི་སེམས་ཐམས་ཅད་ཀྱི་འཁོར་དུ་འབྱུང་། དེ་གསུམ་གྱི་འཁོར་
དུ་དུས་ཐམས་ཅད་དུ་འབྱུང་བ་ཡང་མ་ཡིན་། ཐམས་ཅད་འབྱུང་བ་ཡང་མ་ཡིན་པའི་ཕྱིར་ཏེ། རྣལ་འབྱོར་སྤྱོད་
པའི་ས་ལས། སེམས་ལས་བྱུང་བའི་ཆོས་དེ་དག་ལས། དུ་ཞིག་ས་ཐམས་ཅད་པ། སེམས་ཐམས་ཅད་དུ། དུས་
ཐམས་ཅད་དུ། ཐམས་ཅད་འབྱུང་ཞེ་ན། སྨྲས་པ། ཡིད་ལ་བྱེད་པ་ལ་སོགས་པ་ནས་སེམས་པ་ལ་ཐུག་པ་ཡན་
ཆད་ལྔ་བོ་རྣམས་སོ། ། དུ་ཞིག་ས་ཐམས་ཅད་པ། སེམས་ཐམས་ཅད་དུ། ཐམས་ཅད་དུ་འབྱུང་ལ། དུས་
ཐམས་ཅད་དུ་མ་ཡིན་ཞིང་། ཐམས་ཅད་མ་ཡིན་ཞེ་ན། ལྔ་ཁོ་ན་སྟེ་འདུན་པ་ནས་ཤེས་རབ་ལ་ཐུག་པ་ཡན་ཆད་
དོ། ། སའི་སྟོད་འགྲེལ་ལས། སེམས་ཐམས་ཅད་དུ་ཞེས་བྱ་བ་ནི་དགེ་བ་དང་མི་དགེ་བ་དང་ལུང་མ་བསྟན་པའོ།
ཐམས་ཅད་མ་ཡིན་པ་ཞེས་བྱ་བ་ལ། འདིར་དེའི་དོན་ནི་གང་གི་ཚེ་འདོད་པ་ཙམ་ལ་འབྱུང་བ་དེའི་ཚེ་གཞན་དག་མི་

• 213 .
སེམས་དང་སེམས་བྱུང་གི་དོགས་དཔྱོད། 
འབྱུང་ལ། རེས་འགའ་ནི་གཉིས་རེས་འགའ་ནི་གསུམ་འབྱུང་གི་ཐམས་ཅད་ངེས་པར་འབྱུང་བ་ནི་མ་ཡིན་པར་
བལྟ་བར་བྱའོ། ། ས་ཐམས་ཅད་པ་ཡིན་ཏེ་ཞེས་བྱ་བ་ནི། འདོད་པ་དང་གཟུགས་དང་གཟུགས་མེད་པ་དང་ཟག་
པ་མེད་པའི་ས་བ་ཡིན་པའི་ཕྱིར་རོ། ། ཐམས་ཅད་ཀྱང་མ་ཡིན་ཞེས་བྱ་བ་ནི་དད་པ་ལ་སོགས་པ་དག་སྟེ། གང་གི་
ཕྱིར་ཡོན་ཏན་མངོན་དུ་བྱེད་པའི་ཚེ་ན་དད་པ་སྐྱེ་བའི་ཕྱིར་དང་། ངོ་ཚ་ཤེས་པ་ལ་སོགས་པ་དག་ཀྱང་སོ་སོར་ངེས་
པའི་ཕྱིར་རོ། ། ས་ཐམས་ཅད་པ་མ་ཡིན་ཞེས་བྱ་བ་ནི་འདོད་ཆགས་ལ་སོགས་པ་ནི་གང་ཟག་པ་མེད་པའི་ས་ལ་
མེད་པའི་ཕྱིར་ས་ཐམས་ཅད་པ་མ་ཡིན་ནོ། ཐམས་ཅད་དུ་འབྱུང་ལ་ཞེས་བྱ་བ་ནི་དགེ་བ་ལ་སོགས་པ་དག་ལའོ། །
ཞེས་གསུངས་པའི་ཕྱིར་ཟེར་བ་སོགས་ལ་དཔྱད་རྒྱུ་ཞིག་འདུག ཁ་ཅིག། སེམས་སེམས་བྱུང་མཚུངས་ལྡན་རྣམ་པ་
ལྔ་མཚུངས་པའི་དོན་ནི། རྟེན་དང་། དམིགས་པ་དང་། དུས་དང་རྫས་དང་། རྣམ་པ་མཚུངས་པ་ཁོ་ན་ཡིན་ཏེ།
མཆིམས་མཛོད་ལས། སེམས་དང་མཚུངས་ལྡན་ལྔས་མཚུངས་པར་གནས་པ་སྟེ། དེ་ལ་དམིགས་པ་མཚུངས་པ་
ཡུལ་གྱི་ངོ་བོ་གཅིག་ལ་དམིགས་པ་དང་། རྣམ་པ་མཚུངས་པ་ནི་དེའི་ཁྱད་པར་གཅིག་རྣམ་པར་བྱེད་པ་དང་།
རྟེན་མཚུངས་པ་ནི་དབང་པོ་གཅིག་ལ་བརྟེན་ནས་སྐྱེས་པ་དང་། དུས་མཚུངས་པ་ནི་དུས་གཅིག་པ་དང་། རྫས་
མཚུངས་པ་ནི་རྫས་རེ་རེ་བར་འདྲ་བའོ། ། ཞེས་གསུངས་པའི་ཕྱིར་ཟེར། གཞན་དག དེ་མི་འཐད་པར་ཐལ།
སེམས་སེམས་བྱུང་མཚུངས་ལྡན་རྣམ་པ་ལྔས་མཚུངས་པའི་ཚུལ་ལ་རྫས་མཚུངས་པ་དང་། དམིགས་རྣམ་མཚུངས་
པ་དང་། ངོ་བོ་མཚུངས་པ་དང་། དུས་མཚུངས་པ་དང་། ཁམས་དང་ས་མཚུངས་པ་ལྔའི་སྒོ་ནས་མཚུངས་པར་
ལྡན་པར་མངོན་པ་ཀུན་བཏུས་ལས་བཤད་པ་གང་ཞིག དེ་དག་གི་དོན་ཡང་སྔ་མ་དང་མི་མཚུངས་པའི་ཕྱིར།
དང་པོ་གྲུབ་སྟེ། ཡོངས་འཛིན་ཡེ་ཤེས་རྒྱལ་མཚན་གྱི་མཛད་པའི་སེམས་སེམས་བྱུང་གི་རྣམ་གཞག་བློ་གསལ་མགུལ་
རྒྱན་ལས། མངོན་པ་ཀུན་བཏུས་ལས་བཤད་ཚུལ་ནི་མཚུངས་པ་ལྔ་ལ། རྫས་མཚུངས་པ། དམིགས་རྣམ་
མཚུངས་པ། ངོ་བོ་མཚུངས་པ། དུས་མཚུངས་པ། ཁམས་དང་ས་མཚུངས་པ་ཞེས་བཤད་དོ། ། ཞེས་གསུངས་
པའི་ཕྱིར། གཉིས་པ་གྲུབ་སྟེ། དེ་ཉིད་ལས། རྫས་མཚུངས་བའི་དོན་ནི་གཙོ་བོ་སེམས་གཅིག་གི་འཁོར་དུ་སེམས་
བྱུང་ཚོར་བ་ལྟ་བུ་རིས་མཐུན་པ་གཅིག་ཁོ་ན་འབྱུང་གི རིས་མཐུན་རྫས་ཐ་དད་པ་གཉིས་མི་འབྱུང་བའི་དོན་
ནོ། ། དམིགས་རྣམ་མཚུངས་པ་དང་ངོ་བོ་མཚུངས་པའི་དོན་ནི་དམིགས་པ་ཡུལ་གཅིག་ལ་དམིགས་པར་མཚུངས་
ཤིང་དམིགས་པ་དང་རྣམ་པའི་སྒོ་ནས་ཉོན་མོངས་ཅན་ཡིན་མིན་མི་མཚུངས་པའི་དོན་ནི། གཙོ་བོ་སེམས་ཉོན་
མོངས་ཅན་དུ་སོང་ན་དེའི་འཁོར་གྱི་སེམས་བྱུང་ཡང་ཉོན་མོངས་ཅན་དུ་འགྲོ་བ་དང་། གཙོ་བོ་སེམས་ཟག་མེད་དུ་
སོང་ན་དེའི་འཁོར་སེམས་བྱུང་ཡང་ཟག་མེད་དུ་འགྲོ་བའི་དོན་ནོ། ། དུས་མཚུངས་པའི་དོན་ནི། གཙོ་བོ་སེམས་
དང་དེའི་འཁོར་སེམས་བྱུང་གཉིས་སྐྱེ་གནས་འཇིག་གསུམ་ ཅིག་ཅར་དུ་བྱེད་པའི་དོན་ནོ། ། ཁམས་དང་ས་

• 214 •
 སེམས་དང་སེམས་བྱུང་གི་དོགས་དཔྱོད།
མཚུངས་པའི་དོན་ནི། གཙོ་བོ་སེམས་དེ་འདོད་པའི་སེམས་ཡིན་ན་དེའི་འཁོར་དུ་གཟུགས་གཟུགས་མེད་ཀྱི་སེམས་
བྱུང་འབྱུང་མི་སྲིད་ཅིང་། གཟུགས་ཁམས་ཀྱི་སེམས་ཀྱི་འཁོར་དུ་འདོད་པའི་སེམས་བྱུང་འབྱུང་མི་སྲིད་པར་གཙོ་
བོ་སེམས་དེ་ཁམས་གང་གིས་བསྡུས་པ་དེར་དེའི་འཁོར་སེམས་བྱུང་ཡང་ཁམས་དེར་གཏོགས་པ་ཞིག་དགོས་པའི་
དོན་ནོ། ཞེས་གསུངས་པའི་ཕྱིར་ཟེར། ལ་ལ་ན་རེ། བཤད་མ་ཐག་པའི་མཚུངས་ལྡན་རྣམ་པ་ལྔ་མཚུངས་ཚུལ་
གཉིས་འདྲ་བའི་ཕྱིར་ཏེ། མཚུངས་ལྡན་རྣམ་པ་ལྔ་མཚུངས་ཚུལ་སྔ་མའི་དབང་དུ་བྱས་ནའང་ཕྱི་མ་ཁས་ལེན་
དགོས་པ་གང་ཞིག ཕྱི་མའི་དབང་དུ་བྱས་ན་ཡང་སྔ་མ་ཁས་ལེན་དགོས་པའི་ཕྱིར་ཟེར། འགའ་ཞིག་ན་རེ། དེ་
གཉིས་མི་འདྲ་བ་ཡིན་པར་ཐལ། སྔ་མ་མཛོད་ཀྱི་བཤད་ཚུལ་དང༌། ཕྱི་མ་ཀུན་བཏུས་ལས་བཤད་ཚུལ་གང་ཞིག
དེ་གཉིས་བཤད་ཚུལ་མི་མཐུན་པ་ཡིན་པའི་ཕྱིར། དེ་ཉིད་ལས། མཚུངས་པར་ལྡན་པ་ལྔའི་ཚུལ་ལ་མངོན་པ་
མཛོད་ནས་བཤད་ཚུལ་དང་། མངོན་པ་ཀུན་བཏུས་ནས་བཤད་ཚུལ་གཉིས་ལས། མངོན་པ་མཛོད་ནས་ཇི་ལྟར་
བཤད་པ་ནི། རྟེན་མཚུངས་པ། དམིགས་པ་མཚུངས་པ། རྣམ་པ་མཚུངས་པ། ངོ་བོ་མཚུངས་པ། དུས་
མཚུངས་པ། རྫས་མཚུངས་པ་རྣམས་སོ། ། ཞེས་དང་། མངོན་པ་ཀུན་བཏུས་ལས་བཤད་ཚུལ་ནི། མཚུངས་པ་
ལྔལ། རྫས་མཚུངས་པ། དམིགས་རྣམ་མཚུངས་པ། ངོ་བོ་མཚུངས་པ། དུས་མཚུངས་པ། ཁམས་དང་ས་
མཚུངས་པ། ཞེས་བཤད་དོ། ཞེས་སོགས་གསུངས་པའི་ཕྱིར་ཟེར་བ་སོགས་ལ་དཔྱད་པར་འཚལ། ཁ་ཅིག་ན་རེ།
མཛོད་ལུགས་ལ་མིག་གི་རྣམ་པར་ཤེས་པ་དང་དེའི་འཁོར་དུ་བྱུང་བའི་ཚོར་བ་གཉིས་པོ་མཚུངས་ལྡན་རྣམ་པ་ལྔ་
མཚུངས་མ་ཡིན་པའི་ཕྱིར་ཏེ། རྣམ་པ་མཚུངས་པ་མ་ཡིན་པའི་ཕྱིར། དེར་ཐལ། རྣམ་མེད་ཀྱི་ཤེས་པ་ཡིན་པའི་
ཕྱིར་ཏེ། དབང་ཤེས་ཡིན་པའི་ཕྱིར། ཁྱབ་སྟེ། གྲུབ་མཐའ་རྩ་བར། དབང་ཤེས་རྣམ་མེད་གཞི་ལྔ་དངོས་པོ་
རྫས།།ཞེས་དང་། གྲུབ་མཐའ་རིན་ཆེན་ཕྲེང་བར། དབང་པོའི་ཤེས་པས་ཡུལ་རྣམ་མེད་རྗེན་ཆེར་དུ་གཞལ་ཅིང་།
ཞེས་གསུངས་པའི་ཕྱིར་དང་། གཞུང་ཚད་ལྡན་ཀུན་ལས་བྱེ་བྲག་སྨྲ་བས་དབང་ཤེས་རྣམ་མེད་དུ་འདོད་པར་
གསུངས་པའི་ཕྱིར་ཟེར། གཞན་དག་ན་རེ། དེ་གཉིས་རྣམ་པ་མཚུངས་པ་ཡིན་པའི་ཕྱིར་ཏེ། དེ་གཉིས་མཚུངས་
ལྡན་རྣམ་པ་ལྔ་མཚུངས་ཡིན་པར་མཛོད་ལས། མཚུངས་པར་ལྡན་པ་རྣམ་པ་ལྔ། ། ཞེས་གསུངས་པའི་ཕྱིར་ཟེར་
བ་ལ་དཔྱད་རྒྱུ་ཡོད། གཞན་ཡང་།ཐེ་ཚོམ་དང་མཚུངས་ལྡན་གྱི་སེམས་ཀྱི་འཁོར་དུ་གྱུར་བའི་ཤེས་རབ་མེད་པའི་
ཕྱིར་ཏེ། ཤེས་རབ་ཡིན་ན་སོམ་ཉི་ཟློག་པའི་ལས་ཅན་ཡིན་པས་ཁྱབ་པའི་ཕྱིར་དང་། ཡང་ཁྲོ་བ་དང་མཚུངས་ལྡན་
གྱི་འདུན་པ་མེད་པའི་ཕྱིར་ཏེ། འདུན་པ་ཡིན་ན་དོན་དུ་གཉེར་བའི་རྣམ་པ་ཅན་ཡིན་པས་ཁྱབ་པའི་ཕྱིར་དང་།
ཡང་མ་དད་པ་དང་མཚུངས་ལྡན་གྱིས་མོས་པ་མེད་པའི་ཕྱིར་ཏེ། མོས་པ་ཡིན་ན་དམིགས་པ་ལ་ཡོན་ཏན་ཅན་ཡིན་
པས་ཁྱབ་པའི་ཕྱིར་དང་། ཡང་རྩོལ་བཅས་ཀྱི་སེམས་དང་མཚུངས་ལྡན་གྱི་འདུ་བྱེད་བཏང་སྙོམས་མེད་པའི་ཕྱིར་

• 215 .
སེམས་དང་སེམས་བྱུང་གི་དོགས་དཔྱོད།
ཏེ། འདུ་བྱེད་བཏང་སྙོམས་ཡིན་ན་རྩོལ་མེད་ཡིན་དགོས་པའི་ཕྱིར་དང་། ཡང་རྩོལ་མེད་ཀྱི་སེམས་དང་མཚུངས་
ལྡན་གྱི་ཡིད་བྱེད་མེད་པའི་ཕྱིར་ཏེ། ཡིད་བྱེད་ཡིན་ན་རྩོལ་བཅས་ཡིན་པས་ཁྱབ་པའི་ཕྱིར་དང་། ཡང་རྩིང་པའི་
རྣམ་པ་ཅན་གྱི་སེམས་དང་མཚུངས་ལྡན་གྱི་དཔྱོད་པ་མེད་པའི་ཕྱིར་ཏེ། དཔྱོད་པ་ཡིན་ན་ཞིབ་པའི་རྣམ་པ་ཅན་
ཡིན་པས་ཁྱབ་པའི་ཕྱིར་དང་ཡང་ཞིབ་པའི་རྣམ་པ་ཅན་གྱི་སེམས་དང་མཚུངས་ལྡན་གྱི་རྟོག་པ་མེད་པའི་ཕྱིར་ཏེ།
མ་ངེས་པའི་ས་བ་བརྒྱད་ཀྱི་ནང་ཚན་གྱི་རྟོག་པ་ཡིན་ན་རྩིང་པའི་རྣམ་པ་ཅན་ཡིན་པས་ཁྱབ་པའི་ཕྱིར་ཟེར་བ་སོགས་
ལ་དཔྱད་ཚུལ་ཆེས་མང་ཞིང་དེ་དག་གི་ཤེས་བྱེད་རྒྱས་པར་མཛོད་རྩ་འགྲེལ་སོགས་ལས་ཤེས་པར་བྱའོ། ། ཁ་ཅིག
གཙོ་བོ་སེམས་གཅིག་གི་འཁོར་དུ་སེམས་བྱུང་རྫས་ཡོད་མི་འདྲ་བ་གཉིས་འབྱུང་བ་ཡོད་པའི་ཕྱིར་ཏེ། གཙོ་བོ་
སེམས་གཅིག་གི་འཁོར་དུ་འདུན་པ་ཉོན་མོངས་ཅན་དང་འདོད་ཆགས་གཉིས་འབྱུང་བ་ཡོད་པ་གང་ཞིག དེ་
གཉིས་འདོད་ཆགས་ཡིན་པའི་ཕྱིར། དེར་ཐལ། སྔར་རྟེན་འབྲེལ་ལུང་རིགས་བང་མཛོད་ཀྱི་ལུང་དྲངས་ཟིན་པ་
དེའི་ཕྱིར་དང་། གཞན་ཡང་། དེ་ལྟར་ཡིན་པར་ཐལ། དེའི་འཁོར་དུ་མ་རིག་པ་གཉིས་འབྱུང་བ་ཡོད་པའི་ཕྱིར་
ཏེ། གང་ཟག་གི་བདག་འཛིན་ཏུ་གྱུར་བའི་སེམས་ཀྱི་འཁོར་དུ་ཀུན་འགྲོ་ལྔ་འབྱུང་བ་ཡོད་པ་གང་ཞིག དེ་མ་རིག་
པ་ཡིན་པའི་ཕྱིར། རྟགས་གྲུབ་སྟེ། སྔར་རྗེ་བཙུན་རྟེན་འབྲེལ་གྱི་ལུང་དྲངས་ཟིན་པ་དེའི་ཕྱིར་ཟེར། གཞན་དག་
ན་རེ། དེ་མེད་པའི་ཕྱིར་ཏེ། གསེར་ཕྲེང་ལས། འདུན་པ་དང་འདོད་ཆགས་གཉིས་མཚུངས་ལྡན་དུ་ཁས་ལེན་ན།
གཉིས་ཀ་སྲིད་པར་མི་བྱ་སྟེ། དེ་གཉིས་སེམས་བྱུང་རྫས་ཡོད་ཡིན་ལ། རྫས་ཡོད་གཉིས་མཚུངས་ལྡན་དུ་མི་སྲིད་
པས་སོ། ། ཞེས་གསུངས་པའི་ཕྱིར་དང་། ཀུན་བཏུས་དར་ཊཱིཀ་ལས་ཀྱང་། རྫས་མཚུངས་པའི་དོན་ནི་གཙོ་བོ་
སེམས་གཅིག་གི་འཁོར་དུ་ཚོར་བ་ལྟ་བུ་ཡང་གཅིག་ཁོ་ན་འབྱུང་གི། རིགས་མཐུན་གཉིས་མི་འབྱུང་བའི་དོན་
ནོ། ། ཞེས་གསུངས་པའི་ཕྱིར་ཟེར། ལ་ལ་ན་རེ། བཤད་མ་ཐག་པ་དེ་མི་འཐད་པར་ཐལ། སེམས་གཅིག་གི་
འཁོར་དུ་ཤེས་རབ་ཀྱི་རྫས་མི་འདྲ་བ་གཉིས་འབྱུང་བ་ཡོད་པ་གང་ཞིག སེམས་པའི་རྫས་མི་འདྲ་བ་གཉིས་ཡང་
འབྱུང་བ་ཡོད་པའི་ཕྱིར། དང་པོ་གྲུབ་སྟེ། སྒྲ་མི་རྟག་པར་རྟོགས་པའི་ཤེས་རབ་དང་མཚུངས་ལྡན་གྱི་གཞན་
འགྱུར་བཞིའི་ནང་གི་རྟོག་དཔྱོད་གཉིས་འབྱུང་བ་ཡོད་པ་གང་ཞིག རྟོག་པ་ཤེས་རབ་ཀྱི་རྫས་ཡིན་པའི་ཕྱིར།
དང་པོ་གྲུབ་སྟེ། སྒྲ་མི་རྟག་པར་རྟོགས་པའི་གཞན་འགྱུར་བཞིའི་ནང་གི་རྟོག་དཔྱོད་གཉིས་ཡོད་པའི་ཕྱིར། མ་
གྲུབ་ན། གཞན་འགྱུར་གྱི་རྟོག་དཔྱོད་གཉིས་པོ་གང་རུང་ཡིན་ན། ཡུལ་གང་ཡང་མ་རྟོགས་པས་ཁྱབ་པར་ཐལ་ལོ།
གཉིས་པ་གྲུབ་སྟེ། བྱང་ཕྱོགས་སོ་བདུན་རྫས་དགུར་འདུས་ཚུལ་ཡོད་པའི་ཕྱིར་ཏེ། སྐབས་བཞི་བའི་བསྡུས་དོན་
ལས། དེ་ལྟར་བྱས་ན་སོ་བདུན་རྗེས་དགུར་འདུས། ། ཞེས་དང་། མཚུངས་དེ་རྟོག་པ་ཤེས་རབ་རྫས་ཕྱིར་
བཀོལ། ། ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། སྒྲ་མི་རྟག་པར་རྟོགས་པའི་སེམས་པ་དང་

• 216 •
 སེམས་དང་སེམས་བྱུང་གི་དོགས་དཔྱོད།
མཚུངས་ལྡན་གྱི་རྟོག་དཔྱོད་གཉིས་ཡོད་པའི་ཕྱིར་ཏེ། རྟགས་སྒྲུབ་མ་ཐག་པ་དེའི་ཕྱིར། གཞན་ཡང་དེ་ལྟར་ཡིན་
པར་ཐལ། ཡུལ་གཏན་ལ་མ་ཕབ་པའི་རྟོག་དཔྱོད་གཉིས་སེམས་པའི་རྫས་དང༌། དེ་གཏན་ལ་ཕབ་པའི་རྟོག་
དཔྱོད་གཉིས་ཤེས་རབ་ཀྱི་རྫས་ཡིན་པའི་ཕྱིར་ཏེ། རྟོག་དཔྱོད་གཉིས་ཀྱི་མཚན་ཉིད་སྔར་བཤད་པ་དེའི་ཕྱིར།
ཁྱབ་སྟེ་། ཀུན་བཏུས་འགྲེལ་བ་ལས། སེམས་པའམ་ཤེས་རབ་གང་རུང་ལ་རྟེན་ཞེས་བྱ་བ་ནི། མངོན་པར་མི་
རྟོག་པ་དང་། མངོན་པར་རྟོགས་པའི་གནས་སྐབས་དག་དང་གོ་རིམ་བཞིན་ནོ། ། ཞེས་དང༌། ཀུན་མཁྱེན་བླ་
མའི་བསམ་གཟུགས་མཐའ་དཔྱོད་ལས། སེམས་པའམ་ཤེས་རབ་ལ་ཞེས་འདམ་ཚིག་སྨོས་པའི་རྒྱུ་མཚན་ཡོད་དེ།
ཡུལ་གཏན་ལ་འབེབས་པ་དང་མི་རྟོགས་པའི་ཚེ་སེམས་གཙོ་བོར་རྟེན། གཏན་ལ་མ་འབེབས་པ་དང་རྟོགས་པའི་
ཚེ་ཤེས་རབ་ལ་གཙོ་བོར་རྟེན་པའི་ཁྱད་པར་ཤེས་པའི་ཕྱིར། ཞེས་དང༌། རྟོག་པ་ཡིན་ན་སེམས་པ་དང་ཤེས་རབ་
གང་རུང་ཡིན་པས་ཁྱབ་པར་ཐལ། དེ་ཡིན་ན་སེམས་པའམ་ཤེས་རབ་གང་རུང་གི་རྫས་ཡིན་པས་ཁྱབ་པའི་ཕྱིར་ན་
མཁྱབ་སྟེ། ཞེས་གསུངས་པའི་ཕྱིར་ཟེར་བ་སོགས་ལ་རྣམ་དཔྱོད་དང་ལྡན་པ་དག་གིས་ལེགས་པར་དཔྱད་པར་
བྱའོ། ། འདིར་སྨྲས་པ། ཨེ་མ་དེང་དུས་མཁས་རློམ་ཕལ་ཆེར་དྲི་མེད་རིགས་པའི་མིག་དང་བྲལ། ། སྔོན་བྱོན་
མཁས་གྲུབ་དམ་པ་རྣམས་ཀྱི་ལུང་རིགས་རྣམ་དག་རིས་སུ་བོར།།ཕྲག་དོག་ཚེར་མས་བློ་མིག་བཀྲུག་ཅིང་སྨག་རུམ་
ཡུལ་དུ་འཁྱམས་རྣམས་ཀྱི། ། མི་ཤེས་རྨོངས་མུན་དྲུང་ནས་འབྱིན་འདོད་འདུན་མོས་ཅུང་ཟད་མཆིས་མོད་
ཀྱང་། ། འཁོར་འདས་ཀུན་གྱི་གཞི་རྩ་མཐར་ཐུག་གཙོ་བོ་སེམས་དང་སེམས་བྱུང་གི ། ཆེ་ཟབ་རང་བཞིན་ལེགས་
པར་ཕྱེ་བའི་ཆོས་མངོན་དགོངས་འགྲེལ་དང་བཅས་པའི། ། དཀའ་གནད་མ་འདྲེས་རྣམ་པར་གསལ་འབྱེད་སྐྱེས་
སྦྱངས་བློ་གྲོས་ཆེ་གྲཡང་། ། མཁས་མང་མདུན་སར་སྤྱི་བརྟོལ་བསྐྱེད་དེ་དལ་འདི་ཐོབ་པའང་སྐལ་བ་སྦོམ། ། དེ་
ལྟ་ན་ཡང་བདག་ཉིད་བློ་དམན་ཞིང་། ། ཆེན་པོ་རྣམས་ཀྱི་དགོངས་པ་ཆེས་ཟབ་པས། མ་དག་འཁྲུལ་བའི་དྲི་མ་ཅི་
མཆིས་པ། ། མཁས་དབང་སྤྱན་ལྡན་རྣམས་ཀྱིས་བཟོད་པར་མཛོད། ཟབ་མོའི་གནས་འདིར་འབད་པའི་དགེ་
བའི་མཐུས། རྟག་དུ་དལ་འབྱོར་རྟེན་བཟང་རིམ་བརྒྱུད་དེ། ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས།
འགྲོ་ཀུན་བྱང་ཆུབ་མཆོག་ལ་འགོད་པར་ཤོག །
ཅེས་སེམས་དང་སེམས་བྱུང་གི་རྣམ་གཞག་སྤྱི་དོན་དོགས་དཔྱོད་དང་བཅས་པ་འཁྲུལ་བྲལ་འགྲོ་བའི་མུན་སེལ་
ཞེས་བྱ་བ་འདི་ནི། བཙུན་གཟུགས་སྟོང་འཁོར་བློ་བཟང་འཇིགས་མེད་ཚུལ་ཁྲིམས་རྒྱུ་མཚོས་རང་ལོ་བཅུ་དྲུག་པ་ལ་
སྣ་ཚོགས་དབྱིག་ཅེས་པ་ཤིང་མོ་སྦྲུལ་གྱི་ལོར་རྫོགས་པར་སྦྱར་བའོ། །
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། ། རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། ། ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །

གྲུབ་མཐའི་དོགས་དཔྱོད། • 217 •
སད་་་་བ སམ་
༄༅། ། གྲུབ་མཐའི་དོགས་དཔྱོད་བློ་གསལ་མགུལ་རྒྱན་
ལུང་རིགས་རིན་ཆེན་གཏེར་མཛོད་
ཅེས་བྱ་བ་བཞུགས་སོ། །
༄༅། ། ན་མོ་གུ་རུ་མཉྫ་གྷོ་ཥཱ་ཡ། རབ་མཛེས་ཕུལ་བྱུང་མཚན་དཔེ་འབར་བའི་གསེར་གྱི་རི་རྒྱལ་ལྟ་བུའི་སྐུ།
རབ་གསལ་ཡན་ལག་དྲུག་ཅུའི་དབྱངས་ལྡན་སྐྱེ་དགུ་མ་ལུས་ཚིམས་མཛད་གསུང་། ། རབ་ཡངས་ནམ་མཁའི་ཁྱོན་
བཞིན་ཀུན་ཁྱབ་སྒྲིབ་བྲལ་ཏིང་འཛིན་འབུམ་བཀྲའི་ཐུགས། ། རབ་འབྱམས་རྒྱལ་བས་པད་དཀར་ལྟར་བསྔགས་
མཉམ་མེད་ཤཱཀྱ་སེང་གེར་འདུད། ། རྒྱལ་ཀུན་བྱམས་བརྩེ་མ་ལུས་གཅིག་བསྡུས་རྒྱལ་བའི་རྒྱལ་ཚབ་མི་ཕམ་
མགོན། ། རྒྱལ་ཀུན་ཡབ་གཅིག་རྒྱལ་སྲས་ཚུལ་བཟུང་མཁྱེན་གཏེར་དབང་ཕྱུག་འཇམ་དཔལ་དབྱངས། ། རྒྱལ་
པས་ལུང་བསྟན་ཤིང་རྟ་ཆེན་པོ་ཀླུ་སྒྲུབ་ཐོགས་མེད་ཞབས་གཉིས་དང་། ། རྒྱལ་བ་གཉིས་པ་ཡབ་སྲས་བཅས་ལ་
ཀུན་ནས་དང་བས་ཕྱག་བགྱིད་དོ། ། རང་གཞན་གྲུབ་མཐའི་རྣམ་བཞག་མ་རྟོགས་པར། ། ཡང་དག་ལྟར་སྣང་ལྟ་
བའིཁྱད་མི་ཤེས། ། དེ་ཕྱིར་བདག་འཛིན་དྲུང་ནས་འབྱིན་འདོད་དག ། དེ་ཉིད་འབྱེད་ལ་སུ་ཞིག་བརྩོན་པ་
འདོར། ། དེ་བས་ལུང་རིགས་དྲི་མེད་འོད་བརྒྱ་ཡིས། ། ངོ་མཚར་དོགས་དཔྱོད་འདབ་སྟོང་བཞད་པའི་ཚེ། །
རྣམ་དག་གཞུང་དོན་ཁུ་བ་གཞིབ་འདོད་པའི། ། བློ་གསལ་རྐང་དྲུག་ཚོགས་རྣམས་རོལ་བར་མཛོད། ། དེ་ལ་
འདིར་ཕྱི་ནང་གི་གྲུབ་མཐའ་སྨྲ་བའི་ངོ་བོ་རྣམ་གྲངས་འདོད་ཚུལ་སོགས་ལ་རང་རེའི་མཁས་གྲུབ་དུ་མའི་བཤད་ཚུལ་
མི་མཐུན་པ་མང་བས་དེ་རྣམས་ལ་དོགས་དཔྱོད་མདོར་བསྡུས་འགོད་པ་ལ། ཁ་ཅིག་གིས། གྲུབ་མཐའ་སྨྲ་བ་ཡིན་
མིན་གྱི་ཁྱད་པར་ཡོད་དེ། གཞུང་ལུགས་ལ་སྦྱངས་ཏེ་གཞི་ལམ་འབྲས་གསུམ་གྱི་རྣམ་བཞག་ཁས་ལེན་མི་ལེན་གྱི་སྒོ་
ནས་འཇོག་པའི་ཕྱིར་ཏེ། གྲུབ་མཐའ་རིན་ཆེན་ཕྲེང་བ་ལས། དེ་ཡང་གང་ཟག་ལ་དབྱེ་ན། གྲུབ་མཐས་བློ་མ་
བསྒྱུར་བ་དང་། གྲུབ་མཐས་བློ་བསྒྱུར་བའོ། ། དང་པོ་ནི་གཞུང་ལུགས་ལ་མ་སྦྱངས་མ་བརྟགས་མ་དཔྱད་པའི་བློ་
ལྷན་སྐྱེས་ཀྱིས་ཚེ་འདིའི་བདེ་བ་ཙམ་དོན་དུ་གཉེར་བར་བྱེད་པའོ། ། གཉིས་པ་ནི། གཞུང་ལུགས་ལ་སྦྱངས་ཏེ་
གཞི་ལམ་འབྲས་གསུམ་གྱི་རྣམ་བཞག་རང་གི་བློ་ངོར་གྲུབ་པའི་ཚུལ་ལུང་དང་རིགས་པའི་ལམ་ནས་སྨྲ་བར་བྱེད་པ་

: 218 • གྲུབ་མཐའི་དོགས་དཔྱོད། །
སྟེ། ཞེས་སོགས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། གྲུབ་མཐའ་སྨྲ་བ་ལ་གཞི་ལམ་འབྲས་
གསུམ་གྱི་རྣམ་བཞག་ཁས་ལེན་པས་མ་ཁྱབ་པའི་ཕྱིར་ཏེ། རྒྱང་འཕེན་པས་གཞི་ལམ་འབྲས་གསུམ་གྱི་རྣམ་བཞག་
ཁས་མི་ལེན་པའི་ཕྱིར་ཏེ། ཐར་བ་དང་ཐམས་ཅད་མཁྱེན་པ་དང་ལས་རྒྱུ་འབྲས་སྐྱེ་བ་སྔ་ཕྱི་སོགས་གཏན་མེད་དུ་
ཁས་ལེན་པའི་ཕྱིར། ལེའུ་དང་པོའི་མཐའ་དཔྱོད་ལས། རྒྱང་འཕེན་གྱིས་རང་གིས་མ་མཐོང་བ་དང་རྒྱང་འཕེན་
གྱི་བསྟན་བཅོས་ན་མ་བཤད་པས་སྐྱེ་བ་སྔ་ཕྱི་དང་ཐར་བ་དང་ཐམས་ཅད་མཁྱེན་པ་སོགས་མེད་པར་ལྟ་བ་བཟློག་པ་
དང་ཡུལ་གྱི་རྒྱུད་ཚོད་འཛིན་པའི་ཉེས་པ་དགག་ཚད་སོགས་ཡིན་པའི་ཕྱིར་ཏེ། ཞེས་གསུངས་པའི་ཕྱིར་དང༌། ཕྱི་
ནང་གི་གཞུང་གང་ལའང་མ་སྦྱངས་པའི་ཕྱི་ནང་གི་གྲུབ་མཐའ་སྨྲ་བའང་ཡོད་པའི་ཕྱིར་ཟེར། ཁ་ཅིག་གིས། ཕྱི་
རོལ་བ་དང་ནང་བ་སངས་རྒྱས་པའི་ཁྱད་པར་ཡོད་དེ། འཇིག་རྟེན་པའི་ལྷ་སོགས་ལ་སྐྱབས་སུ་འགྲོ་བ་དང་། སྙིང་
ཐག་པ་ནས་དཀོན་མཆོག་གསུམ་ལ་སྐྱབས་སུ་འགྲོ་བའི་སྒོ་ནས་འཇོག་པའི་ཕྱིར་ཏེ། གྲུབ་ཕྲེང་ལས། ཕྱི་བ་དང་
ནང་བ་ཙམ་གྱི་ཁྱད་པར་ཡོད་དེ། སྙིང་ཐག་པ་ནས་དཀོན་མཆོག་གསུམ་ལ་སྐྱབས་སུ་འགྲོ་བའི་གང་ཟག་ནང་པ་
དང༌། དཀོན་མཆོག་གསུམ་ལ་བློ་མི་གཏོད་པར་འཇིག་རྟེན་པའི་ལྷ་ལ་སྙིང་ཐག་པ་ནས་སྐྱབས་སུ་འགྲོ་བའི་གང་
ཟག་དེ་ཕྱི་རོལ་པ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། གཞན་དག་གིས། དེ་མི་འཐད་པར་ཐལ། ཕྱི་
ནང་གི་ཁྱད་པར་བསྟན་པ་སྟོན་པ་ལྟ་བ་གསུམ་གྱིས་འཇོག་པའི་ཕྱིར། གྲུབ་མཐའ་རྩ་བར། བསྟན་དང་སྟོན་པ་ལྟ་
བས་ཕྱི་ནང་གཉིས། ། ཞེས་གསུངས་པའི་ཕྱིར་ཟེར། ལ་ལས། དེ་གཉིས་ཀ་མི་འཐད་པར་ཐལ། སངས་རྒྱས་
དཀོན་མཆོག་ལ་ཡིད་ཆེས་ནས་གཞན་གཉིས་ལ་མ་ཡིན་པ་སོགས་ཡོད་པའི་ཕྱིར་ཏེ། སངས་རྒྱས་དཀོན་མཆོག་གི་
ངོ་བོ་ངེས་ནས་གཞན་གཉིས་ཀྱི་ངོ་བོ་མ་ངེས་པ་དང་། གཅིག་གི་ཡོན་ཏན་ཤེས་ནས་གཞན་གཉིས་ཀྱི་ཡོན་ཏན་མི་
ཤེས་པ་སོགས་ཡོད་པའི་ཕྱིར་ཏེ། དེ་དག་རིམ་ཅན་དུ་སྐྱེ་དགོས་པའི་ཕྱིར་ཏེ། མདོ་ལས་སེམས་ཅན་རྣམས་ཀྱི་རྣམ་
པར་ཤེས་པའི་རྒྱུད་རེ་རེ་བའོ། ། ཞེས་དང་། གང་སྔ་ཕྱི་མེད་པར་སེམས་གཉིས་འབྱུང་བའི་གནས་མེད་ཅིང་གོ་
སྐབས་མེད་དོ། ། ཞེས་གསུངས་པའི་ཕྱིར། གོང་དུ་མ་ཁྱབ་ན། ཁྱབ་པར་ཐལ། དེ་དག་རེ་རེ་ཙམ་སྐྱེས་ནའང་
ནང་པ་སངས་རྒྱས་པར་འཇོགས་པའི་ཕྱིར་ཏེ། དེ་དག་རེ་རེ་ནས་སྐྱབས་འགྲོ་ཡིན་པའི་ཕྱིར། ཁྱབ་སྟེ། ཕྱི་ནང་
ཙམ་གྱི་ཁྱད་པར་སྐྱབས་འགྲོའི་སྒོ་ནས་འཇོག་པའི་ཕྱིར། རྩ་བར། སྐྱབས་འགྲོས་མིན་དང་སྟོན་པ་གཅིག་འདོད་
འཁྲུལ། ། ཞེས་གསུངས་པའི་ཕྱིར། མ་ཁྱབ་མཚམས་ལ། རྟགས་གྲུབ་སྟེ། སྐབས་དང་པོའི་མཐའ་དཔྱོད་ལས།
ཀུན་རྫོབ་དང་དོན་དམ་པའི་སྐྱབས་གསུམ་གྱི་ཡོན་ཏན་དང་ཁྱད་པར་ཤེས་པ་ཁས་བླངས་སོགས་ཀྱིས་བསྡུས་པའི་
ཤེས་རབ་གཙོ་འཁོར་ཅི་རིགས། སྐྱབས་འགྲོའི་ངོ་བོ་ཡིན་ཏེ། ཞེས་གསུངས་པའི་ཕྱིར་ཟེར་བ་རྣམས་ལ་དཔྱད་རྒྱུ་
ཡོད་ལ། གཞན་ཡང་། ཕྱི་རོལ་བའང་ལྷ་ལ་སྐྱབས་སུ་འགྲོ་བའི་མ་ཁྱབ་པའི་ཕྱིར་ཏེ། ལྷ་སོགས་མི་འདོད་པའི་ཕྱི་

• 219 •
གྲུབ་མཐའི་དོགས་དཔྱོད། 
རོལ་བ་ཡོད་པའི་ཕྱིར་ཏེ། རྩ་བར། རྒྱུ་འབྲས་ལྷ་སོགས་མི་འདོད་འདོད་བཤད་ཕྱིར། ། ཞེས་གསུངས་པའི་ཕྱིར་
མངལ་དུ་ཉིང་མཚམས་སྦྱར་མ་ཐག་པ་དང་དམྱལ་བར་སྐྱེས་མ་ཐག་པའི་ཕྱི་རོལ་བའང་ཡོད་པའི་ཕྱིར་ཟེར་
དང་། 
བ་ལ་དཔྱད་དགོས། ཁ་ཅིག རྩ་བར། བསྟན་དང་སྟོན་པ་ལྟ་བས་ཕྱི་ནང་གཉིས། ། ཞེས་པས་ཕྱི་ནང་ཙམ་གྱི་
ཁྱད་པར་དང༌། བདག་ལྟའི་ཞེན་ཡུལ་སྒྲུབ་འགོག་ཕྱི་ནང་གཉིས། ། ཞེས་པས་ཕྱི་ནང་གི་གྲུབ་མཐའ་སྨྲ་བའི་ཁྱད་
པར་བཤད་པའི་ཕྱིར་ཏེ། གྲུབ་ཕྲེང་ལས་དེ་ལྟར་གསུངས་པའི་ཕྱིར། གཞན་དག་གིས། ཁྱད་པར་དེ་མི་འཐད་
པར་ཐལ། བདག་ལྟའི་ཞེན་ཡུལ་སྒྲུབ་འགོག་ཕྱི་ནང་གཉིས། ། ཞེས་པས་ཕྱི་ནང་གི་ཁྱད་པར་བཤད་པ་ཀུན་
མཁྱེན་བླ་མའི་རང་ལུགས་ཡིན་པའི་ཕྱིར་ཏེ། གྲུབ་འགྲེལ་ལས། དེ་ལ་ཕྱི་ནང་གི་ཁྱད་པར་སྟོན་པ་དང་བསྟན་པ་
དང་། ལྟ་བ་གསུམ་གྱི་སྒོ་ནས་འབྱེད་དགོས་ཏེ། ཞེས་སོགས་དང་། ཡང་དེ་ཉིད་ལས། གཉིས་པ་དེ་ལྟར་ཕྱི་ནང་
གི་ཁྱད་པར་སྟོན་པ་དང་བསྟན་པ་དང་ལྟ་བ་གསུམ་གྱིས་འབྱེད་པ་ལས། ལྟ་སྒོམ་སྤྱོད་གསུམ་གྱི་སྒོ་ནས་ཀྱང་ཁྱད་
པར་ཡོད་པར་བཤད་པ་དང་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཕྱི་རོལ་བ་ལ་བདག་
ཡོད་པར་ཁས་ལེན་པས་མ་ཁྱབ་པའི་ཕྱིར་ཏེ། ནང་བ་སངས་རྒྱས་པ་ལ་ནང་བའི་གྲུབ་མཐའ་སྨྲ་བས་མ་ཁྱབ་པ་
བཞིན་ཕྱི་རོལ་བ་ལའང་འདྲ་བའི་ཕྱིར་ཏེ། བདག་ཡོད་པར་ཁས་མི་ལེན་པའི་ཀླ་ཀློ་སོགས་ཡོད་པ་མངོན་སུམ་གྱིས་
གྲུབ་པའི་ཕྱིར་ཟེར་ན་ཞིབ་ཆ་དགོས། ཁ་ཅིག ཕྱི་རོལ་བའི་སྟོན་པ་ལ། སྐྱོན་དང་བཅས་ཤིང་ཡོན་ཏན་མ་རྫོགས་
པས་ཁྱབ་སྟེ། གྲུབ་ཕྲེང་ལས། གཞན་སྡེ་རྣམས་ནི། དེ་ལས་བཟློག་སྟེ་སྟོན་པ་སྐྱོན་དང་བཅས་ཤིང་ཡོན་ཏན་མ་
རྫོགས་པ་དང༌། ཞེས་གསུངས་པའི་ཕྱིར་དང༌། དེ་མ་ཟད་ཕྱི་རོལ་པའི་གྲུབ་མཐའ་གསུངས་པ་པོ་དང༌། ནང་
བའི་གྲུབ་མཐའ་གསུངས་པ་པོ་གཉིས་ཀྱང་འགལ་བ་ཡིན་པའི་ཕྱིར་ཏེ། རྩ་བར། སྐྱབས་འགྲོས་མིན་དང་སྟོན་པ་
གཅིག་འདོད་འཁྲུལ། ། ཞེས་དང་། གྲུབ་འགྲེལ་ལས། སྟག་ཚང་བས། དེར་མ་ཟད་རྩ་བར་གྲུབ་མཐའ་ཀུན་
གསུང་ཐུབ་དབང་ལ། ། ཞེས་དང་། དེའི་རང་འགྲེལ་ལས། གྲུབ་མཐའ་ཀུན་གསུང་བ་པོ་ཐུབ་པའི་དབང་བོ་ལ།
ཞེས་ཐུབ་དབང་གྲུབ་མཐའ་ཀུན་གྱི་སྟོན་པ་འམ་གསུང་བ་པོ་བྱས་སོ། ། འོ་ན་ཕྱི་རོལ་བ་ཆོས་ཅན། ནང་བར་ཐལ།
ཤཱཀྱ་ཐུབ་པ་ཁྱོད་ཀྱི་སྟོན་པ་ཡིན་པའི་ཕྱིར། དེར་ཐལ། སྟོན་པ་དེ་ཕྱི་རོལ་པའི་གྲུབ་མཐའ་སྟོན་པ་པོ་ཡིན་པའི་
ཕྱིར། མ་ཁྱབ་ན། བཀའ་བསྟན་བཅོས་ཀྱི་གསུང་བ་པོ་ཐ་དད་མེད་པར་ཐལ་བ་དང་། ཨ་མཆོད་རྣམས་ཀྱང་
རྒྱལ་བའི་བཀའ་གསུངས་པ་བོར་འགྱུར་བས། མདོ་བསྟན་བཅོས་ཐམས་ཅད་ཀྱི་ཐ་སྙད་ལས་བརྒལ་བར་འགྱུར་
རོ། ། གཞན་ཡང་ཕྱི་ནང་གཉིས་ཀྱི་བསྟན་པ་ཐ་དད་མ་ཡིན་པར་ཐལ། དེ་གཉིས་ཀྱི་བསྟན་པ་གཉིས་གསུང་པ་པོ་
སྟོན་པ་སངས་རྒྱས་གཅིག་པུ་དེས་གྲུབ་མཐའ་ཐམས་ཅད་གསུངས་པ་དང་འགལ་ལོ། ། ཞེས་གས་པའི་ཕྱིར་ཟེར།
ལ་ལས། དེ་མི་འཐད་དེ། སྟག་ཚང་པས། བདག་ཅག་གི་སྟོན་པ་ཕྱི་ནང་གཉིས་ཀའི་སྟོན་པར་མ་གསུངས་པ་ན་

 གྲུབ་མཐའི་དོགས་དཔྱོད།
སྔར་དྲངས་པའི་ལུང་དེར་གསལ་ལ། ཕྱི་ནང་གཉིས་ཀའི་གྲུབ་མཐའ་གསུང་པ་པོ་ཡིན་པས་སྟོན་པར་གྱུར་ཟེར་ན།
ཕྱི་ནང་གཉིས་ཀའི་གྲུབ་མཐའ་གསུང་པ་པོ་ཡིན་པ་མི་སྲིད་པར་ཁས་ལེན་དགོས་ལ། དེ་ལྟར་ན་གྲུབ་མཐའ་རྩ་
འགྲེལ་འདིས་ཀྱང་ཕྱི་ནང་གི་གྲུབ་མཐའ་མ་བཤད་པར་ཐལ་བ་དང་། ཚད་མ་སྡེ་བདུན་མདོ་དང་བཅས་པས་ཀྱང་
དེ་དག་མ་བཤད་པར་ཐལ་བ་དང་། མདོར་ན་གཞན་གྱི་འདོད་པ་བཀོད་ནས་འགོག་པའི་གཞུང་ལུགས་མི་སྲིད་
པར་འགྱུར་བའི་ཕྱིར་རོ་ཟེར་བ་དང༌། གཞན་ཡང་ཕྱི་རོལ་བའི་སྟོན་པ་ལ་སངས་རྒྱས་འཕཊ་པ་ཡོད་པའི་ཕྱིར་ཏེ།
དཀོན་མཆོག་གསུམ་གྱི་ཚུལ་གྱིས་འདུལ་མི་རུང་བར་ཚངས་པ་ལ་སོགས་པའི་ཚུལ་གྱིས་འདུལ་དགོས་པའི་གདུལ་བྱ་
ཡོད་པ་གང་ཞིག དེ་ཕྱི་རོལ་པ་ལས་འོས་མེད་པའི་ཕྱིར། དང་པོ་གྲུབ་སྟེ། གྲུབ་འགྲེལ་ལས། ཡང་དེ་ཉིད་ལས།
ནམ་འཇིག་རྟེན་ན་འཁོར་ལོ་སྒྱུར་བའི་རྒྱལ་བོ་གཙོ་བོར་བྱེད་ཅིང་། ཚུལ་ཁྲིམས་ཡང་དག་པར་འཛིན་པ་དང་།
སྤྱོད་པ་གཙོ་བོར་བྱེད་པ་དེ་ན་བྱང་ཆུབ་སེམས་སེམས་དཔའ་ཆེན་པོ་འཁོར་ལོ་སྒྱུར་བའི་བཀོད་པ་རྣམས་སྤྲུལ་ནས་
སེམས་ཅན་གྱི་དོན་བྱེད་དོ། ། ཞེས་སོགས་ཀྱིས་དེ་བཞིན་དུ་ཚངས་པ་བརྒྱ་བྱིན་ཉན་རང་བྱང་སེམས་སངས་རྒྱས་
གང་ལ་འཇིག་རྟེན་དགའ་བ་དེར་བྱང་སེམས་སྤྲུལ་ནས་སེམས་ཅན་གྱི་དོན་བྱེད་པར་བཤད་པ་བཞིན་ཡིན་པའི་ཕྱིར།
ཞེས་དང་། ཡབ་སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་དང་། ། ལ་ལས་བདུད་ཀྱི་ཆ་བྱད་
ཀྱིས།སེམས་ཅན་རྣམས་ཀྱི་དོན་མཛད་དེ། ། འཇིག་རྟེན་རྣམས་ཀྱིས་རྟོགས་མི་ནུས། ཞེས་གསུངས་པའི་ཕྱིར།
གཉིས་པ་དེར་ཐལ། ན་བ་རྣམས་ཚངས་པ་སོགས་ཀྱི་ཚུལ་གྱིས་འདུལ་མི་དགོས་པའི་ཕྱིར་ཟེར་ན་བརྟག ཁ་
ཅིག་གིས། དམ་པ་མིན་པའི་ལྟ་བ་ཉེར་བརྒྱད་པོ་ཕྱི་རོལ་པའི་ལྟ་བ་ཡིན་པའི་ཕྱིར་ཏེ། གྲུབ་འགྲེལ་ལས། དེ་ལ་ལྟ་
བའི་སྒོ་ནས་ཕྱེ་ན་ཤིན་ཏུ་མང་ཚུལ་ནི། ལྟ་བ་ལྔ་བརྒྱ་དང་བདུན་ཅུ་དང་། སུམ་བརྒྱ་དང་དྲུག་ཅུ་རྩ་གསུམ་དང་ལྟ་
བའི་རྩ་བ་བརྒྱ་རྩ་བཅུ་དང་། ཡ་མཚན་གྱི་ལྟ་བ་གོ་དྲུག་དང་། ལྟ་ངན་རེ་གཉིས་དང་། དམ་པ་མིན་པའི་ལྟ་བ་
ཉེར་བརྒྱད་དང་། འཇིག་ལྟ་ཉི་ཤུ། འཇིག་རྟེན་ཕ་རོལ་སྨྲ་བ་བཅུ་དྲུག་དང་ལུང་མ་བསྟན་གྱི་ལྟ་བ་བཅུ་བཞི་དང་།
ལྟ་བ་ལྔ་དང་། མཐའ་བཞིར་ལྟ་བ་བཞི་དང་། མཐར་ལྟ་གསུམ་དང་། མཐའ་གཉིས་སུ་ལྟ་བའི་བར་དུ་ཡོད་དེ།
ཞེས་གསུངས་པའི་ཕྱིར། ལ་ལས། དེ་མི་འཐད་པར་ཐལ། དམ་པ་མིན་པའི་ལྟ་བ་ཉེར་བརྒྱད་པོ་ཕྱི་རོལ་པའི་ལྟ་
བ་མ་ཡིན་པའི་ཕྱིར་ཏེ། ཀུན་བཏུས་དར་ཊཱིཀ་ལས། དྲང་དོན་གྱི་མདོ་སྡེ་ལ་སྒྲ་ཇི་བཞིན་པར་བཟུང་བ་ལ་བརྟེན་
ནས་ལྟ་བ་ངན་པ་ཉི་ཤུ་རྩ་བརྒྱད་འབྱུང་སྟེ། ཞེས་གསུངས་པའི་ཕྱིར་དང་། ལུང་མ་བསྟན་གྱི་ལྟ་བ་བཅུ་བཞིའི་
ནང་ནས་ཀྱང་གནས་མ་བུ་བའི་ལྟ་བ་གསུམ་ཡོད་པའི་ཕྱིར་ཏེ། དེ་ཉིད་ལས། དེ་དག་གང་གི་འདོད་པ་ཡིན་པ་ནི་
གྲངས་ཅན་པ་དང་། རྒྱང་འཕེན་པ་དང༌། གཅེར་བུ་བ་དང་། གནས་མ་བུ་རྣམས་ཀྱི་འདོད་པ་སྟེ། ཞེས་དང་།
གསེར་ཕྲེང་སོགས་ལས་ཀྱང་དེ་བཞིན་དུ་གསུངས་པའི་ཕྱིར་ཟེར། ཡང་ལ་ལས། ལུང་མ་བསྟན་གྱི་ལྟ་བ་བཅུ་

• 221 •
གྲུབ་མཐའི་དོགས་དཔྱོད།
བཞིའི་གསུམ་གནས་མ་བུའི་ལྟ་བར་འདོད་པ་མི་འཐད་པར་ཐལ། དེ་ཐམས་ཅད་ཕྱི་རོལ་བའི་ལྟ་བ་ཡིན་པའི་ཕྱིར་
ཏེ། རྣམ་འགྲེལ་ཊཱིཀ་ཆེན་ལས། སྤྱིར་མུ་སྟེགས་པའི་ལྟ་བ་ལ་ལྟ་བ་ངན་པ་སུམ་བརྒྱ་དང་དྲུག་ཅུ་རྩ་གསུམ། དེ་
ཡང་བསྡུ་ན་ལྟ་ངན་དྲུག་ཅུ་རྩ་བཞི་དེ་ཡང་བསྡུས་ན་ལུང་མ་བསྟན་གྱི་ལྟ་བ་བཅུ་བཞི། དེ་ཐམས་ཅད་ཀྱང་མདོར་
བསྡུས་ན་རྟག་ཆད་ཀྱི་ལྟ་བ་གཉིས་སུ་འདུས་ཤིང་། ཞེས་གསུངས་པའི་ཕྱིར་ཟེར་བ་རྣམས་ལ་དཔྱད་དགོས་ཤིང་།
ཊཱིཀ་ཆེན་གྱི་བསྡུས་ཚུལ་ཡང་ཇི་ལྟར་ཡིན་པ་དཔྱད་པར་བྱའོ། ། ཁ་ཅིག་གིས། ལུང་མ་བསྟན་གྱི་ལྟ་བ་བཅུ་བཞིའི་
ནང་ནས་མཐའ་དང་མི་ལྡན་དང་། རྟག་པར་ལྟ་བ་དང་གྲོལ་བའི་བདག་གྲོང་ཕན་ཆད་བྱུང་བར་ལྟ་བ་གསུམ་པོ་
གྲངས་ཅན་དང༌། དེའི་བཟློག་ཕྱོགས་གསུམ་པོ་རྒྱང་འཕེན་དང་། གཉིས་ཀར་ལྟ་བ་གསུམ་པོ་གཅེར་བུ་བ་དང་།
གཉིས་མིན་དུ་ལྟ་བ་གསུམ་པོ་གནས་མ་བུའི་ལྟ་བ་ཡིན་པའི་ཕྱིར་ཏེ། སྐབས་བཞི་བའི་བསྡུས་དོན་ལས། མཐའ་
དང་མི་ལྡན་རྟག་དང་གྲོལ་བདག་བྱུང་། ། གྲངས་ཅན་ལ་བརྟེན་གཡོ་བའི་ལྟ་བ་གསུམ། ། ལྡོག་ཕྱོགས་རྒྱང་འཕེན་
ལ་བརྟེན་འདུ་བ་གསུམ། ། ཞེས་དང་། གཅེར་བུ་བ་དག་བུམ་པའི་གནས་སྐབས་ནི། ། ཞིག་ཀྱང་རང་བཞིན་མི་
འཇིག་སྨྲ་བའི་ཕྱིར། ། དགག་སྒྲུབ་ཆ་མཉམ་བཀྲམ་པའི་ལྟ་བ་གསུམ། ། གནས་མ་བུར་བརྟེན་བཟློག་ཕྱོགས་
བཅུམ་པ་གསུམ། ། ཞེས་དང་། རྣམ་བཤད་སྙིང་པོའི་རྒྱན་ལས་ཀྱང་དེ་ལྟར་གསུངས་པའི་ཕྱིར་རོ། ། གཞན་
དག་གིས། དེ་མི་འཐད་པར་ཐལ། མཐའ་དང་མི་ལྡན་པར་ལྟ་བ་གྲངས་ཅན་གྱི་ལྟ་བ་མ་ཡིན་པའི་ཕྱིར་ཏེ། དེ་
རྒྱང་འཕེན་གྱི་ལྟ་བ་ཡིན་པའི་ཕྱིར་ཏེ། སྐྱེ་བ་ཕྱི་མ་མེད་པར་ལྟ་བ་དེ་མཐའ་དང་མི་ལྡན་པར་ལྟ་བ་ཡིན་པའི་ཕྱིར་ཏེ།
གསེར་ཕྲེང་ལས། ཚེ་ཕྱི་མའི་ཕུང་བོའི་ཆ་ལ་བྱས་ནས་ཚེ་འདིའི་རྣམ་ཤེས་སྐྱེ་བ་ཕྱི་མར་འཇུག་པའི་ཆ་དང་ལྡན་པ་ལ་
བཤད་ཅིང་མཐའ་དང་མི་ལྡན་པ་དེ་ལས་བཟློག་ན་ཆེས་འགྲིག་གོ ། ཞེས་གསུངས་པའི་ཕྱིར་ཟེར་བ་ལའང་ཞིབ་ཆ་
དགོས། ཁ་ཅིག་གིས། དྲང་སྲོང་སེར་སྐྱས། གླིང་འདིའི་མིའི་ཚེ་ཚད་དཔག་མེད་ཀྱི་ཚེ་གྲངས་ཅན་གྱི་གཞུང་
བརྩམས་པ་ཡིན་ཏེ། རྩ་བར། ཚེ་ལོ་དཔག་མེད་དུས་སུ་སེར་སྐྱ་ཡིས། ། གྲངས་ཅན་གཞུང་བརྩམས། ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཚེ་ལོ་ཚད་མེད་ཀྱི་ཚེ་དེ་ལྟར་ཡིན་གྱི། དཔག་མེད་ཀྱི་
ཚེ་མ་ཡིན་པའི་ཕྱིར་ཏེ། ཁྱད་པར་འཕགས་བསྟོད་ཀྱི་འགྲེལ་བ་ལས། བསྐལ་བ་དང་པོའི་སྐྱེ་དགུ་རྣམས་ཀྱི་ཚེ་ལོ་
ཚད་མེད་པ་ན་བྲམ་ཟེ་སེར་སྐྱ་ཞེས་བྱ་བ་ཞིག་བྱུང་སྟེ། ནས། བསྟན་བཅོས་དག་བྱས་སོ་ཞེས་གསུངས་པའི་ཕྱིར་
དང་། ཚེ་ལོ་དཔག་མེད་ཀྱི་ཚེ་གྲངས་ཅན་གྱི་གཞུང་བརྩམས་པར་སྒྲུབ་པའི་ཤེས་བྱེད་མེད་པའི་ཕྱིར་ཟེར། ཁ་ཅིག་
གིས། གྲངས་ཅན་ལས་གྱེས་པ་ཉེར་ལྔ་ཡོད་དེ། རྩ་བར། ཉེར་ལྔ་བཤད་ཀྱང་ཞེས་དང༌། རྩ་ཤེས་ཊིཀ་ཆེན་ལས།
རྒྱུ་མེད་ལས་སྐྱེ་བར་སྨྲ་བ་ནི་གྲངས་ཅན་ལ་གྱེས་པ་ཉེར་ལྔ་ཡོད་པའི་གཅིག་ལ་བརྟེན་ནས་དྲང་སྲོང་འཇིག་རྟེན་མིག་
ཅེས་བྱ་བ་རྒྱང་འཕེན་གྱི་གྲུབ་མཐའ་འབུམ་བྱས་པ་དེ་དང་དེའི་རྗེས་སུ་འབྲང་བའོ། ། ཞེས་དང་། སྟོང་ཐུན་ལས།

: 222 • 
གྲུབ་མཐའི་དོགས་དཔྱོད།
གྲངས་ཅན་ལས་གྱེས་པའི་གྲུབ་པའི་མཐའ་མི་འདྲ་བ་ཉི་ཤུ་རྩ་ལྔ་ཡོད་པའི་ནང་ནས་དྲང་སྲོང་འཇིག་རྟེན་མིག་ཅེས་
བྱ་བས་རྒྱང་འཕེན་གྱི་གཞུང་ལུགས་འབུམ་ཕྲག་གཅིག་བརྩམས་ཏེ་དེ་དང་དེའི་རྗེས་སུ་འབྲང་བ་མཐའ་དག་དངོས་
པོ་རྣམས་རྒྱུ་མེད་དུ་སྐྱེ་བར་ཁས་ལེན་པ་ཡིན་པའི་ཕྱིར་རོ། ། ཞེས་གསུངས་པའི་ཕྱིར་དང་། གྲུབ་འགྲེལ་ལས།
རྗེའི་ཊཱིཀ་ཆེན་དང་། མཁས་གྲུབ་ཐམས་ཅད་མཁྱེན་པའི་སྟོང་ཐུན་ལས། གྲངས་ཅན་ལས་གྱེས་པའི་གཞན་སྡེ་
ཉེར་ལྔ་ཡོད་པར་གསུངས་པ་ལྟར་ཡིན་ཏེ། འགྲེལ་བཤད་སྤྱན་རས་གཟིགས་བརྟུལ་ཞུགས་ལས། གྲངས་ཅན་དག་
ལས་ཞེས་བྱ་བ་ནི་གྲངས་ཅན་དག་ལས་གྱེས་པ་ཉི་ཤུ་རྩ་ལྔ་ཡོད་དོ་ཞེས་གྲགས་པ་དེ་དག་ལས་སོ། ། ཞེས་གསུངས་
སོ། ། ཉེར་ལྔ་འདིར་མི་གསལ་ཡང་། ལང་གཤེགས་ལས། བློ་གྲོས་ཆེན་པོ་མུ་སྟེགས་བྱེད་ཁ་ཅིག་ནི། ཕུང་བོ་
དང་། ཁམས་དང་། སྐྱེ་མཆེད་རྣམས་འགོག་པ་དང་ཡུལ་ལ་འདོད་ཆགས་དང་བྲལ་བ་དང་། རྟག་ཏུ་ཆོས་མི་
མཐུན་པ་མཐོང་བས་སེམས་དང་སེམས་ལས་བྱུང་བ་མང་པོ་མི་འབྱུང་སྟེ། འདས་པ་དང་མ་འོངས་པ་དང་། ད་
ལྟར་གྱི་ཡུལ་མི་དྲན་པ་དང་། མར་མེ་དང་། ས་བོན་དང་། དེ་བཞིན་དུ་རྒྱུ་ཟད་པས་རྣམ་པར་རྟོག་པ་མི་འཇུག་
པར་བརྗོད་དོ། ། དེའི་ཕྱིར་དེ་དག་དེ་ལ་མྱ་ངན་ལས་འདས་པའི་བློར་འགྱུར་མོད་ཀྱི། བློ་གྲོས་ཆེན་པོ་འཇིག་པར་
ལྟ་བས་མྱ་ངན་ལས་མི་འདའ་འོ། ། བློ་གྲོས་ཆེན་པོ་གཞན་དག་ནི་ཡུལ་ལ་རྣམ་པར་རྟོག་པ་ཟད་པས། མདའི་
ཤུགས་ཟད་པ་བཞིན་དུ་ཡུལ་གཞན་གྱི་གནས་སུ་སོང་ནས་ཐར་པའོ་ཞེས་བརྗོད་དོ། ། ཡབ་མུ་སྟེགས་བྱེད་ཁ་ཅིག་
ནི་བློ་དང་རིག་པར་བྱ་བ་མཐོང་བ་རྣམ་པར་གཞིག་པས་ཐར་བར་བརྗོད་དོ། ། ཁ་ཅིག་ནི་རྣམ་པར་རྟོག་པ་མི་
འཇུག་ཅིང་རྟག་པ་དང་མི་རྟག་པར་མཐོང་བས་ཐར་བར་རྟོག་གོ ། ཁ་ཅིག་ནི་མཚན་མར་རྣམ་པར་རྟོག་པ་
མཐོང་བ་ནི་སྡུག་བསྔལ་སྐྱེ་བ་ཐོབ་པར་བྱེད་པའོ་སྙམ་ནས་རང་གི་སེམས་སྣང་བ་ཙམ་ལ་མི་མཁས་པ་དག་ནི།
མཚན་མས་འཇིགས་སྐྲག་སྟེ། མཚན་མ་མཐོང་བས་བདེ་བ་འདོད་པའི་མཚན་མ་ལ་མྱ་ངན་ལས་འདས་པའི་བློར་
འགྱུར་བར་བརྗོད་དོ། ། ཡང་ཁ་ཅིག་ནི་རང་སྤྱིའི་ཆོས་ཐམས་ཅད་ཀྱི་རང་དང་སྤྱིའི་མཚན་ཉིད་ཁོང་དུ་ཆུད་ཅིང་
འདས་པ་དང་། མ་འོངས་པ་དང༌། ད་ལྟར་བྱུང་བའི་དངོས་པོ་མི་འཇིག་སྟེ། ཡོད་པས་མྱ་ངན་ལས་འདས་པར་
རྟོག་གོ ། ཁ་ཅིག་ནི་བདག་དང་སེམས་ཅན་དང་། སྲོག་དང་གསོ་བ་དང་སྐྱེས་བུ་དང་། གང་ཟག་དང་ཆོས་
ཐམས་ཅད་མི་འཇིགས་པས་མྱ་ངན་ལས་འདས་པར་རྟོག་གོ ། བློ་གྲོས་ཆེན་པོ་མུ་སྟེགས་བྱེད་མི་མཁས་པའི་བླུན་པོ་
ཁ་ཅིག་ནི་རང་བཞིན་དང་སྐྱེས་བུའི་བྱེ་བྲག་མཐོང་བ་དང་། ཡོན་ཏན་འགྱུར་བར་བྱེད་པ་པོའི་ཕྱིར་མྱ་ངན་ལས་
འདས་པར་རྟོག་གོ ། ཁ་ཅིག་ནི་བསོད་ནམས་དང་བསོད་ནམས་མིན་པ་ཡོངས་སུ་ཟད་པས། ཁ་ཅིག་ནི་ཉོན་
མོངས་པ་དང་ཟད་པ་ཤེས་པས། ཁ་ཅིག་ནི་འཇིག་རྟེན་རྣམས་ཀྱི་བྱེད་པ་དབང་བོ་རང་དབང་ཅན་དུ་མཐོང་བས་
མྱ་ངན་ལས་འདས་པར་རྟོག་གོ ། ཁ་ཅིག་ནི་འཇིག་རྟེན་འབྱུང་བ་འདི་ནི་གཅིག་གིས་གཅིག་ཞུགས་པ་སྟེ་རྒྱུ་ལས་

གྲུབ་མཐའི་དོགས་དཔྱོད།
་ས -- --- -- - - ----
མ་ཡིན་ནོ་ཞེས་དེ་རྒྱུ་ལ་མངོན་པར་ཆགས་བཞིན་དུ་གཏི་མུག་པས་ཁོང་དུ་མི་ཆུད་དེ། དེ་ཁོང་དུ་ཆུད་པས་མྱ་ངན་
ལས་འདས་པར་རྟོག་གོ ། བློ་གྲོས་ཆེན་པོ་མུ་སྟེགས་ཁ་ཅིག་ནི། བདེན་པ་དང་ལམ་ཁོང་དུ་ཆུད་པས་བྱ་ངན་ལས་
འདས་པར་རྟོག་གོ ། ཁ་ཅིག་ནི་ཡོན་ཏན་དང་ཡོན་ཏན་ཅན་མངོན་པར་ཁོང་དུ་ཆུད་ཅིང་གཅིག་པ་དང་ཐ་དད་
པ་དང་། གཉིས་ཀ་དང་གཉིས་ཀ་མིན་པར་མཐོང་བས་མྱ་ངན་ལས་འདས་པའི་བློར་འགྱུར་རོ། ། ཁ་ཅིག་ནི་རང་
བཞིན་ལས་འབྱུང་བ་ཡིན་ཏེ་རྨ་བྱའི་རྣམ་པར་བཀྲ་བ་དང་། རིན་པོ་ཆེའི་འབྱུང་ཁུངས་རྣམ་པ་མང་པོ་དང་།
ཚེར་མ་རྣོ་བ་ལྟ་བུར་དངོས་པོ་རྣམས་ཀྱི་རང་བཞིན་མཐོང་བས་མྱ་ངན་ལས་འདས་པར་རྟོག་གོ ། བློ་གྲོས་ཆེན་པོ་
ཁ་ཅིག་ནི་དེ་ཁོ་ན་ཉིད་ཉི་ཤུ་རྩ་ལྔ་ཁོང་དུ་ཆུད་པས། ཁ་ཅིག་ནི་སྐྱེ་དགུ་སྐྱོང་བ་དང་། ཡོན་ཏན་དྲུག་བསྟན་པ་
འཛིན་པས་མྱ་ངན་ལས་འདས་པར་རྟོག་གོ ། ཁ་ཅིག་ནི་བྱེད་པ་བོ་དུས་ཡིན་པར་མཐོང་བའི་ཕྱིར་འཇིག་རྟེན་
འབྱུང་བ་དུས་ལ་རག་ལས་སོ། ། ཞེས་དེ་ལྟར་ཁོང་དུ་ཆུད་པས་མྱ་ངན་ལས་འདས་པར་རྟོག་གོ ། བློ་གྲོས་ཆེན་པོ་
ཁ་ཅིག་ནི་སྲིད་པས་སོ། ། ཁ་ཅིག་ནི་སྲིད་པ་མེད་པས་སོ། ། ཁ་ཅིག་ནི་སྲིད་པ་དང་སྲིད་པ་མེད་པ་ཡོངས་སུ་ཤེས་
པས་སོ། ། ཁ་ཅིག་ནི་སྲིད་པ་དང་མྱ་ངན་ལས་འདས་པ་བྱེ་བྲག་མེད་པར་མཐོང་བས་མྱ་ངན་ལས་འདས་པར་རྟོག་
གོ་ཞེས་གསུངས་པས་ཤེས་ལ། འདིར་ཁ་ཅིག་ཅེས་པ་ཉེར་གཉིས་ལས་མ་བྱུང་ཡང་སྔོན་མ་དེ་ལས་གསུམ་བྱས་པས་
ཉེར་ལྔར་མངོན་ནམ་བརྟགས་ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། གྲངས་ཅན་ལ་གྱེས་
པ་ཉི་ཤུ་རྩ་ལྔར་འདོད་པ་མི་འཐད་པར་མ་ཟད། ལང་གཤེགས་ཀྱི་ལུང་དེས་ཉི་ཤུ་རྩ་ལྔའི་དབྱེ་བ་ཡོད་པར་སྒྲུབ་
པའང་མི་འཐད་པའི་ཕྱིར། དང་པོ་དེར་ཐལ། འཇུག་པའི་རྣམ་བཤད་ལས། འགྲེལ་བར་བདག་གི་ཁྱད་པར་
ཅུང་ཟད་ཅུང་ཟད་ལ་བརྟེན་ནས་མུ་སྟེགས་རྣམས་ཀྱི་ལུགས་ཕན་ཚུན་ཐ་དད་པར་འགྱུར་རོ། ། ཞེས་གསུངས་པས་
གཞུང་འདིའི་ལུགས་ཀྱིས་གྲངས་ཅན་དེའི་དབྱེ་བ་ལ་བརྟེན་ནས། མུ་སྟེགས་ཀྱི་ལུགས་སོ་སོར་གྱེས་པར་འཆད་པ་
ནི་དོན་མ་གོ་བའོ། ། ཞེས་གསུངས་པའི་ཕྱིར། གཉིས་པ་དེར་ཐལ། ཐུབ་བསྟན་ལྷུན་པོའི་མཛེས་རྒྱན་ལས།
འཇུག་པ་རྩ་འགྲེལ་དང་རྗེ་ཡབ་སྲས་ཀྱིས་གྲངས་ཅན་པས་ཤེས་བྱ་ཉེར་ལྔ་འདོད་ཚུལ་བཤད་ཀྱི་མུ་སྟེགས་པས་ལུགས་
ཉེར་ལྔ་ཡོད་པར་མ་བཤད་ལ། ལང་ཀར་གཤེགས་པའི་མདོ་ལས་གཞན་སྡེ་ཉེར་ལྔར་བཤད་ཅེས་གསུངས་པ་ཡང་
མདོ་དེར་མུ་སྟེགས་པའི་འདོད་པ་བརྗོད་པའི་སྐབས་སུ་ཁ་ཅིག་ཅེས་པ་ཉེར་གཉིས་ལས་མ་བྱུང་ཞིང་དེའི་དང་པོ་
གསུམ་དུ་ཕྱེ་ཡང་ཉེར་ལྔ་མ་ཚང་བར་འདུག་པས་འགྲིག་དཀའོ། ། རྩ་ཤེས་ཊིཀ་ཆེན་དང་སྟོང་ཐུན་ཆེན་མོར་གྲངས་
ཅན་ལས་གྱེས་པ་ཉེར་ལྔ་ཡོད་པའི་ཚིག་གཅིག་བྱུང་མོད་ཀྱང་མུ་སྟེགས་པའི་ལུགས་ཐམས་ཅད་ལས་གྱེས་པ་དང་སྤྱིར་
མུ་སྟེགས་པའི་ལུགས་ཉེར་ལྔར་གྲངས་ངེས་པར་མ་གསུངས་སོ། ། ཞེས་གསུངས་པའི་ཕྱིར་དང་། དེ་མ་ཟད་ལང་
གཤེགས་ལས་བཤད་པའི་ཉེར་གཉིས་ཀྱི་དང་པོ། དྲུག་པ། ཉེར་གཉིས་པ་གསུམ་པོ་མུ་སྟེགས་པ་མ་ཡིན་པའི་ཕྱིར།

• 224 •
 གྲུབ་མཐའི་དོགས་དཔྱོད།
དང་པོ་དེར་ཐལ། ལང་གཤེགས་ཀྱི་འགྲེལ་བ་རྒྱའི་མཁན་པོ་ཛྙཱ་ན་བཛྲས་མཛད་པ་ལས། མུ་སྟེགས་བྱེད་སྔར་
བསྟན་པ་ལྟར་གྲུབ་པའི་མཐའ་ཕྱིན་ཅི་ལོག་ཁས་ལེན་པ་ཐམས་ཅད་ཡིན་ལ། དེ་ལྟར་ན་ཉན་ཐོས་དང་རང་སངས་
རྒྱས་རྣམས་ནི་ཟག་པ་དང་བཅས་པའི་ཕུང་བོ་ལ་སོགས་པ་སྡུག་བསྔལ་གྱི་བདེན་པ་འགོག་པ་དང་ཡུལ་ལ་འདོད་
ཆགས་དང་བྲལ་བ་སྟེ་རྒྱུ་ཀུན་འབྱུང་གི་བདེན་པ་སྤངས་པ་དང་དེ་དག་སྤོང་རྒྱུ་རྟག་པ་དང་ཆོས་མི་མཐུན་པ་མི་རྟག་
པ་ལ་སོགས་པ་ཆོས་བཅུ་དྲུག་གི་རྣམ་པ་མཐོང་བས་ཀུན་ནས་ཉོན་མོངས་དང་མཚུངས་པར་ལྡན་པ་ནི་སེམས་དང་
སེམས་ལས་འབྱུང་བ་མང་པོ་མི་འབྱུང་བ་སྟེ་དུས་གསུམ་གྱི་ཡུལ་ལས་དྲན་པའི་རྣམ་པར་རྟོག་པ་མི་འབྱུང་བའོ། །
དེ་ཡང་མར་མེ་ཤི་བར་གྱུར་བ་ལ་སོགས་པ་བཞིན་དུ་རྒྱུ་ཟད་པས་མི་འབྱུང་བ་ཡིན་གྱི་བརྟག་བྱའི་ཡུལ་སྟོང་བ་ཉིད་དུ་
རྟོགས་པ་ནི་མ་ཡིན་ནོ། ། དེ་ཡང་སྔར་བདེན་པའི་དངོས་པོར་ཡོད་པའི་སྡུག་བསྔལ་དང་ཀུན་འབྱུང་གློ་བུར་དུ་
ཟད་པ་དང་མི་སྐྱེ་བའོ་ཞེས་ཟད་པ་དང་མི་སྐྱེ་བ་ཤེས་པའི་ཡེ་ཤེས་ཀྱི་ངོ་བོ་འཇིག་པར་ལྟ་བས་ཕྱིན་ཅི་ལོག་ཏུ་གྱུར་
བའི་ཕྱིར་མྱ་ངན་ལས་འདས་པ་མ་ཡིན་ནོ། ། གཞན་ཡང་ལམ་གྱི་དུས་ན་ཡང་དེ་དག་འཇིག་པར་ལྟ་བས་ཕྱི་ཅི་ལོག་
ཏུ་གྱུར་བའི་ཕྱིར་མྱ་ངན་ལས་མི་འདས་པའོ། ། ཞེས་གསུངས་པའི་ཕྱིར། ལུང་འདིས་ལྷག་མེད་ཀྱི་ཚེ་བེམ་རིག་
རྒྱུན་ཆད་པར་འདོད་པའི་ལུགས་གསལ་བར་བཤད་པའི་ཕྱིར་རོ། ། གཉིས་པ་དེར་ཐལ། དེ་ལ་བྱེ་སྨྲས་ཀྱང་ཡོད་
པའི་ཕྱིར་ཏེ། དེ་ཉིད་ལས། གཞན་ཡང་རང་གི་སྡེ་བ་བྱེ་བྲག་ཏུ་སྨྲ་བ་རྣམས་ཀྱང་ཕྱི་ནང་གི་ཆོས་རྣམས་ཀྱི་རང་
དང་སྤྱིའི་མཚན་ཉིད་ཁོང་དུ་ཆུད་ཅིང་དེ་དག་ཀྱང་དུས་གསུམ་གྱིས་བསྡུས་ལ་དུས་གསུམ་ཡང་རྫས་སུ་གྲུབ་པ་སྟེ།
འདས་པ་འདས་པའི་ས་ན་ཡོད་ཅིང་མ་འོངས་པ་ཡང་མ་འོངས་པའི་ས་ན་ཡོད་པས་དེ་དག་འཇིག་པ་མ་ཡིན་ཏེ།
འོན་ཀྱང་བྱེད་པ་ཞིག་པ་དང་མ་སྐྱེས་པའི་སྒོ་ནས་འདས་པ་དང་མ་འོངས་པ་ཉིད་དུ་འཇོག་ཅིང་། བྱེད་པ་ད་ལྟར་
བ་ནི་ད་ལྟར་བ་ཉིད་དེ་དེ་འདྲ་བར་སུ་ཡིས་རྟོགས་པ་ནི་མྱ་ངན་ལས་འདས་པ་ཉིད་དུ་རྟོག་གོ ། ཞེས་གསུངས་པའི་
ཕྱིར། གསུམ་པ་དེར་ཐལ། ཉེར་གཉིས་པ་ཐེག་ཆེན་ལུགས་ཡིན་པའི་ཕྱིར་ཏེ། སྲིད་ཞི་མཉམ་ཉིད་སྒོམ་པས་བྱང་
ཆུབ་ཐོབ་པར་འདོད་པའི་ལུགས་ཡིན་པའི་ཕྱིར་ཏེ། ལང་གཤེགས་ཀྱི་ལུང་སྔར་དྲངས་པ་དེར་གསལ་བའི་ཕྱིར་
རོ། ། གཞན་ཡང་ཁ་ཅིག་ཅེས་པ་ཉེར་གཉིས་ལས་མ་བྱུང་ཞེས་པའང་དཔྱད་དགོས་ཏེ། འདིར་ཁ་ཅིག་ཅེས་པ་
ཉེར་གཅིག་ལས་མེད་ལ། གལ་ཏེ་གཞན་དག་ཅེས་པ་སྣོན་དགོས་ཞེ་ན། གཞན་དག་ཅེས་པ་ཁ་ཅིག་ཅེས་པ་མ་ཡིན་
པའི་ཕྱིར་དང་། དང་པོ་ལ་གསུམ་དུ་དབྱེ་ཚུལ་ཡང་མེད་པར་ཐལ་བའི་ཕྱིར་དང་། ལང་གཤེགས་འགྲེལ་བའི་ལུང་
དྲངས་མ་ཐག་པ་ལྟར་ནའང་དང་པོ་ལ་གསུམ་དུ་འབྱེད་ཚུལ་ཇི་ལྟར་ཡིན་དཔྱད་པར་བྱ་དགོས་སོ། ། ཁ་ཅིག་སྟག་
ཚང་བས་ཕྱི་རོལ་བའི་གྲུབ་མཐའ་ལ་གྲངས་ངེས་འདོད་པ་མི་འཐད་པར་ཐལ། ནང་བའི་གྲུབ་མཐའ་བཞིར་ངེས་
པ་དང་འདྲ་བར་ཕྱི་རོལ་བའི་གྲུབ་མཐའ་ལ་གྲངས་ངེས་འདོད་པ་འཁྲུལ་བའི་ཕྱིར་ཏེ། རྩ་བར། ལྔར་འཁྲུལ་རང་

གྲུབ་མཐའི་དོགས་དཔྱོད།
སྡེར་མི་མཚུངས་གྲངས་མ་བཀག ། ཞེས་གསུངས་པའི་ཕྱིར་ཟེར། ལ་ལས། སྟག་ཚང་བས་ཀྱང་ལྔར་གྲངས་ངེས་
པར་མི་འདོད་པའི་ཕྱིར་ཏེ། སྟག་ཚང་བའི་གྲུབ་མཐའ་ཆད་སྨྲ་གཅིག་དང་རྟག་སྨྲ་སྡེ་བཞིར་གྲགས་ཞེས་པས་དེ་
ལྟར་མ་གསུངས་པའི་ཕྱིར། མ་གྲུབ་ན། རང་ལུགས་ལའང་བཅུ་གཉིས་སུ་གྲངས་ངེས་པར་ཐལ། ཆད་སྨྲ་གཅིག་
དང་རྟག་སྨྲ་བཅུ་གཅིག་གྲགས་ཞེས་གསུངས་པའི་ཕྱིར། འདོད་མི་ནུས་སྟེ། གྲུབ་འགྲེལ་ལས། བཅུ་གཉིས་སུ་
གྲངས་ངེས་པར་ཡང་མི་འདོད་ཀྱི་ཞེས་གསུངས་པའི་ཕྱིར་དང་། གཞན་ཡང་ཕྱི་རོལ་བ་ལའང་གྲངས་ངེས་ཁས་
ལེན་རུང་བར་ཐལ། ཆད་སྨྲ་དང་རྟག་སྨྲ་གཉིས་སུ་གྲངས་ངེས་པའི་ཕྱིར་ཏེ། དེ་གཉིས་གང་རུང་དུ་མི་འདུ་བའི་ཕྱི་
རོལ་བ་མེད་པའི་ཕྱིར་དང་། དགུར་གྲངས་ངེས་པར་འདོད་པ་ལའང་སྐྱོན་མེད་པའི་ཕྱིར་ཏེ། ཆད་སྨྲ་གཅིག་དང་
རྟག་སྨྲ་ཐམས་ཅད་བརྒྱད་དུ་བསྡུས་པའི་ཕྱིར་ཏེ། ལྷུན་པོའི་མཛེས་རྒྱན་ལས། དེས་ན་འདིར་ནི་དེ་དག་ལས་
གྲགས་ཆེ་བ་རྣམས་ཀྱི་ལུགས་འཕགས་ཡུལ་པཎ་ཆེན་རྣམས་ཀྱིས་འགོག་ཚུལ་མདོ་ཙམ་འཆད་པར་འདོད་པས།
ཆད་པར་སྨྲ་བ་ནི་རྒྱང་འཕེན་དང་། རྟག་པར་སྨྲ་བ་ནི་གྲངས་ཅན་པ། ཚངས་པ་བ། ཁྱབ་འཇུག་པ། དཔྱོད་པ་
བ། དབང་ཕྱུག་པ། བྱེ་བྲག་པ། རིག་པ་ཅན་པ། གཅེར་བུ་བ་སྟེ། བརྒྱད་དུ་བསྡུ་བར་བྱ་སྟེ། གཞུང་ལ་ལར་
སེར་སྐྱ་པ་དང་གྲངས་ཅན་པ་སོ་སོར་བཤད་ཀྱང་ནང་གསེས་ཀྱི་དབྱེ་བ་ཡིན་པས་མི་འགལ་ཞིང་མཁས་པའི་དབང་
པོཀ་མ་ཤཱི་ལ་སོགས་ཀྱིས་དེ་གཉིས་དོན་གཅིག་ཏུ་བཤད་པའི་ཕྱིར་དང་། བརྡ་སྤྲོད་པ། རིག་བྱེད་མཐའ་བ།
བསང་པ་བ་རྣམས་ནི་ཚངས་པ་བའི་འདོད་པ་དང་ཕྱོགས་མཐུན་པ་དང་ཚངས་པ་སྟོན་པར་བྱེད་པ་དང་ཚངས་པའི་
ལུང་ལ་བརྟེན་པར་མཚུངས་པའི་ཕྱིར་ལོགས་སུ་མ་བགྲང་ངོ་། ། ཞེས་གསུངས་པའི་ཕྱིར་དང༌། བྱེ་རིག་གཉིས་ལ་
ཚངས་པ་བ་དང་། ཁྱབ་འཇུག་པ་དང་། དབང་ཕྱུག་པ་གསུམ་ཀ་ཡོད་པར་ཁས་ལེན་དགོས་ཏེ། དེ་གཉིས་ལ་
ཚངས་པ་བ་ཡོད་པར་སློབ་དཔོན་བྱང་ཆུབ་བཟང་པོས་བཤད་པ་དང་། དེ་གཉིས་ལ་ཁྱབ་འཇུག་པ་ཡོད་པར་དུས་
འཁོར་ཊིཀ་ཆེན་ལས་བཤད་པ་དང་། དེ་གཉིས་ལ་དབང་ཕྱུག་པ་ཡོད་པར་བོད་སྔ་ཕྱི་མང་པོ་དང་ཞི་འཚོ་ཡབ་སྲས་
ཀྱིས་ཀྱང་བཤད་པའི་ཕྱིར། དེར་མ་ཟད་ཚངས་པ་བ་དང་ཁྱབ་འཇུག་པ་དང་དབང་ཕྱུག་པ་གསུམ་ཡང་ནང་ཕན་
ཚུན་མི་འགལ་ཏེ་དུས་འཁོར་ནས་བཤད་པའི་ཚངས་སོགས་གསུམ་སྔ་མ་སྔ་མ་སྤྱི་དང་ཕྱི་མ་ཕྱི་མ་བྱེ་བྲག་ཡིན་པ་ལྟ་
བུར་འགྲེལ་ཆེན་དྲི་མེད་འོད་ལས་བཤད་པའི་ཕྱིར་ཏེ། ཚངས་པ་བའི་ནང་དུ་ཀླུའི་ཆོས་སྨྲ་བ་འདུས་པར་བཤད་པ་
དང་། དབང་ཕྱུག་པས་ཁྱབ་འཇུག་པའི་འདོད་པ་ཡང་ཁས་ལེན་པ་དང་ལྷ་གསུམ་པོ་ངོ་བོ་གཅིག་ཏུ་ཁས་ལེན་པར་
བཤད་པའི་ཕྱིར་གྲུབ་འགྲེལ་ལས། དུས་འཁོར་ནས་བཤད་པའི་ཚངས་པ་བ། ཁྱབ་འཇུག་པ། དབང་ཕྱུག་པ་
གསུམ་སྔ་མ་སྔ་མ་ཕྱི་མ་ཕྱི་མར་མི་འདུ་ལ། བཟློག་ན་འདུ་སྟེ། ཁྱབ་འཇུག་པས་ཚངས་པ་དང་ཁྱབ་འཇུག་པ་
གཉིས་ཀའི་ལུགས་འཛིན་ཅིང་། དབང་ཕྱུག་པས་གསུམ་གའི་ལུགས་འཛིན་པའི་ཕྱིར་དང་། དབང་ཕྱུག་པས་ལྷ་

• 226 • 
གྲུབ་མཐའི་དོགས་དཔྱོད། །
གསུམ་ག་རང་བཞིན་གཅིག་ཡིན་ཟེར་བ་སྔ་མ་གཉིས་ཀྱིས་མི་ཟེར་བའི་ཕྱིར་ཏེ། ཞེས་སོགས་གསུངས་པའི་ཕྱིར་
ཟེར་ན་དཔྱད་དགོས་སོ། ། ཁ་ཅིག་མུ་སྟེགས་པ་ལ་དབྱེ་བ་མང་པར་མ་ཟད་མུ་སྟེགས་པའི་སྟོན་པ་ལའང་ཉེར་ལྔ་
ཡོད་པའི་ཕྱིར་ཏེ། གྲུབ་འགྲེལ་ལས། མུ་སྟེགས་ཀྱི་གྲུབ་མཐའ་ཉེར་ལྔ་ཕལ་ཆེར་སྟོན་པའི་དུས་ནས་ཡོད་ལ་སྟོན་
པའང་ཉེར་ལྔ་སོགས་ཡོད་དེ། ལེགས་ལྡན་ཕྱི་མའི་གཞུང་ལས སེར་སྐྱ་དང་གཟེགས་ཟན་དང་འུག་པ་དང་། ཙ་
ར་ག་དང་དབང་པོ་དང་། གསལ་བ་དང་སྡེ་ཅན་དང་། བདེ་ལྡན་དང་གསེར་ཅན་དང་། ཕྱོགས་ཅན་དང་ཤ་ཀུ་
ན་དང་། ས་ལ་དགའ་དང་འབྲི་ཀུ་ན་དང་། ཨང་གི་ར་བ་དང་། བུ་ལ་སྐྱ་དང་བུ་ལ་ཧ་དང་། ས་ལ་ཝ་དང་ཕང་
ཏྱ་ཡ་ནི་དང་ཀོའུ་ཐུམ་དང་། ནར་ཡ་ནི་དང་ལོ་མ་ཅན་དང་། མ་བུ་དང་ཛྷ་བ་ཉེ་བ་ལ་ཀ་དང་བྷ་ས་དང་། ཨ་ཤེད་
ཐ་དང་བྷསྨི་དག ཤིང་ཤུན་ཅན་དང་མཛེའི་མི་དང་། ཤེད་དང་རྒྱུན་ཤེས་ཀྱི་བུ་དང་། འཇིག་རྟེན་མིག་ལ་
སོགས་པས་བཀོད་པ་གཞུང་ལ་འཇུག་པ་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་དེ་གཞུང་འདིའི་
དངོས་བསྟན་ལ་སོ་གཅིག་ཡོད་པས་ཉེར་ལྔའི་ཤེས་བྱེད་དུ་མི་རིགས་པའི་ཕྱིར་དང་། ཉེར་ལྔའི་ཤེས་བྱེད་གཞན་
སྐབས་འདིར་མ་དྲངས་པའི་ཕྱིར་ཟེར། སྟོན་པ་བཅོ་བརྒྱད་ནི། འོད་སྲུང་རྫོགས་བྱེད་དང་། ཀུན་ཏུ་རྒྱུ་གནག་
ལྷས་ཀྱི་བུ་དང་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང་། མི་ཕམ་སྐྲའི་ལ་བ་ཅན་དང་། ཀཱཏྱའི་བུ་ནོག་
ཅན་དང་། གཅེར་བུ་པ་གཉེན་གྱི་བུ་སྟེ་རྟོག་གེ་བ་དྲུག་དང་། བྲམ་ཟེ་རྒྱུས་རྒྱལ་དང་། བྲམ་ཟེ་རྣམ་བརྡེག་དང་།
བྲམ་ཟེ་བཟང་ལྡན་དང་། བྲམ་ཟེ་ཚངས་པའི་ཚེ་དང་། བྲམ་ཟེ་པདྨའི་སྙིང་པོ་དང་། བྲམ་ཟེ་དམར་པོ་སྟེ་རྗེས་སུ་
སྒྲོགས་པ་དྲུག་དང་རིང་བྱེད་ཀྱི་བུ་ལྷག་སྤྱོད་དང༌། སྒྱུ་རྩལ་ཤེས་ཀྱི་བུ་རིངས་འཕུར་དང་། ཀུན་ཏུ་རྒྱུ་རབ་བཟང་
དང་བྲམ་ཟེའི་ཁྱེའུ་ཀུན་ཏུ་རྒྱལ་དང་དྲང་སྲོང་ཉོན་མོངས་མེད་དང་། སྟེང་རྒྱས་འོད་སྲུབ་རལ་བ་ཅན་ཏེ་སྙོམས་
འཇུག་པ་དྲུག་གོ ། ཁ་ཅིག རྒྱང་འཕེན་པ་ལ། རྟོག་གེ་བ་དང་། སྙོམས་འཇུག་པ་གཉིས་ལས། དང་པོ་ནི།
སེར་སྣ་ཅན་མི་སྦྱིན་པའི་ངང་ཚུལ་ཅན་ཁ་ཅིག་འབྱོར་བ་དང་ལྡན་པ་མཐོང་ནས་རྒྱུ་འབྲས་མེད་པར་ལྟ་བ་དང་།
གཉིས་པ་ནི། སེར་སྣ་ཅན་རབ་ཏུ་མི་སྦྱིན་པའི་ངང་ཚུལ་ཅན་ཁ་ཅིག་ཀྱང་འབྱོར་བ་དང་ལོངས་སྤྱོད་ཆེན་པོ་དང་
ལྡན་པའི་ཁྱིམ་དུ་སྐྱེ་བར་མཐོང་ནས་ལས་འབྲས་མེད་པར་འཛིན་པ་གཉིས་ཡོད་པའི་ཕྱིར་ཏེ། གྲུབ་འགྲེལ་ལས།
རྟོག་གེ་སྙོམས་འཇུག་འདོད་གདུང་ཕན་རློམ་གྱིས། ། ཞེས་སྨྲས་ཏེ། བྱེ་སྨྲའི་ལུང་ལས། རྟོག་གེ་བ་དང་སྙོམས་
འཇུག་པ་གཉིས་ལ་ལྟ་བའི་རྣམ་པ་འདི་ལྟ་བུར་བརྗོད་དེ། དེ་ལ་རེ་ཞིག་རྟོག་གེ་བ་དག་གིས་ནི། སེར་སྣ་ཅན་མི་
སྦྱིན་པའི་ངང་ཚུལ་ཅན་ཁ་ཅིག་ཀྱང་འབྱོར་བ་དང་ཞེས་དང་། སྙོམས་འཇུག་པ་དག་གིས་ནི་སེར་སྣ་ཅན་རབ་ཏུ་མི་
སྦྱིན་པའི་ངང་ཚུལ་ཅན་ཁ་ཅིག་ཀྱང་འབྱོར་བ་དང་ལོངས་སྤྱོད་ཆེན་པོ་དང་ལྡན་པའི་ཁྱིམ་དུ་སྐྱེ་བར་མཐོང་ལ་ཞེས་
པ་ནས་ལོག་པར་སྣང་བ་དེའི་ཕྱིར་སྦྱིན་པ་མེད་དོ། ། མཆོད་སྦྱིན་མེད་དོ། ། ལེགས་པར་སྤྱད་པ་མེད་དོ། ། ཉེས་

གྲུབ་མཐའི་དོགས་དཔྱོད།
པར་སྤྱད་པ་མེད་དོ། ། ཞེས་དེ་ལྟར་ལྟ་ཞིང་དེ་སྐད་སྨྲའོ། ། ཞེས་དང་། ཡང་དེ་ཉིད་ལས། སྙོམས་འཇུག་པ་
རྣམས་ཀྱིས་སྙོམས་འཇུག་ལ་བརྟེན་པའི་མངོན་ཤེས་ཀྱིས་སྦྱིན་པ་ཚེ་གང་ལ་བརྩོན་པ་ཁ་ཅིག་ཕྱི་མར་དབུལ་བོ་དང་།
སྲོག་གཅོད་པ་ཁ་ཅིག་ཕྱི་མར་ཚེ་རིང་པོར་མཐོང་ནས་ཞེས་སོགས་དང་། ཡང་དེ་ཉིད་ལས། འཆད་འགྱུར་ལྟར་
རྟོག་གེ་བ་དང་། སྙོམས་འཇུག་པ་གཉིས་ཀས་རིམ་བཞིན་དབང་བོའི་མངོན་སུམ་དང༌། མངོན་ཤེས་སོགས་ཀྱིས་
མཐོབ་བ་ལ་གཙོ་བོར་བཟུང་ནས་རྒྱུ་མཚན་ལྟར་སྣང་གིས་ལོག་པར་ལྟ་བའི་སྒྲུབ་བྱེད་དུ་མ་བཀོད་དོ། ། ཞེས་
གསུངས་པའི་ཕྱིར་ཟེར། ལ་ལས། རྒྱང་འཕེན་ལ་དེ་འདྲ་གཉིས་མེད་པར་ཐལ། རྒྱང་འཕེན་ལ་མངོན་ཤེས་དང་
ལྡན་པ་ཞིག་མེད་པའི་ཕྱིར་ཏེ། གསེར་ཕྲེང་ལས། རྒྱང་འཕེན་ལོག་ལྟས་དགེ་རྩ་ཆད་པའི་རྒྱུད་ལ་མངོན་ཤེས་དང་
བསམ་གཏན་གྱི་སྙོམས་འཇུག་མངོན་གྱུར་དུ་ཡོད་པ་བཞད་གད་ཀྱི་གནས་སོ། ། དེས་ན་དང་པོ་རྒྱང་འཕེན་མ་ཡིན་
པ་ལ་ཕྱིས་མངོན་ཤེས་ལ་བརྟེན་པའི་ལྟ་བ་དེ་དག་སྐྱེས་ནས་རྒྱང་འཕེན་དུ་སོང་བ་ནི་སྲིད་དོ། ། རྒྱང་འཕེན་ནི་སྐྱེ་བ་
སྔ་མ་དང་ཕྱི་མ་གཅིག་ཙམ་ཡང་མི་འདོད་པས་སའི་དངོས་གཞིར་བསམ་གཏན་ལ་བརྟེན་ནས་འཇིག་བསྐལ་དང་
ཆགས་བསྐལ་དྲན་པའི་ཚེ་མཐའ་ཡོད་མེད་ཀྱི་འདུ་ཤེས་འབྱུང་བར་གསུངས་པ་ཡང་ལྟ་ལོག་དེ་གཉིས་ཀྱི་ནང་ཚན་གྱི་
མཐའ་ལྡན་སོགས་ལ་སྦྱར་གྱི་འདི་ལ་མི་སྦྱར་རོ། ། དེས་ན་འདིའི་མཐའ་ལྡན་སོགས་བཞི་ལ་རྒྱང་འཕེན་ལ་ནི་རྟོག་
གེ་བརྟེན་པ་གཟུང་གི་བསམ་གཏན་པ་ནི་མ་ཡིན་ནོ། ། ཞེས་གསུངས་པའི་ཕྱིར་ཟེར་བ་ལ་དཔྱད་རྒྱུ་ཡོད། ཁ་ཅིག་
གིས། རྒྱང་འཕེན་པས། ལུས་སེམས་རྫས་གཅིག་ཏུ་འདོད་པའི་ཕྱིར་ཏེ། གྲུབ་འགྲེལ་ལས། ལུས་སེམས་ཀྱི་
བདག་ཉིད་ཡིན་པར་བཤད་པ་ལྟར་ལུས་སེམས་དབང་བོའི་སྤྱོད་ཡུལ་དུ་གྱུར་བ་ཙམ་ཞིག་བདག་ཏུ་འདོད་ལ།
ཞེས་དང་། བློ་རིག་མཐའ་དཔྱོད་ལས། ངོ་ཤེས་པའི་རྟགས་ཀྱིས་བདག་རྟག་པར་སྒྲུབ་པ་དང༌། ལུས་སེམས་རྫས་
གཅིག་པའི་རྟགས་ཀྱིས་སྐྱེ་བ་སྔ་ཕྱི་མེད་པར་སྒྲུབ་པ་ལྟ་བུ་གཉིས་ཀྱི་ཐེ་ཚོམ་མེད་པའི་ངེས་པ་ནམ་སྐྱེས་པ་ན་གང་ཟག་
དེ་དག་གི་རྒྱུད་ཀྱི་རྟགས་དེ་དག་ལ་བརྟེན་པའི་ཤེས་རབ་དེ་གཉིས་ཀྱི་དང་པོ་རྟག་ལྟ་དང་། གཉིས་པ་ཆད་ལྟར་
འགྱུར་བ་ཡིན་པའི་ཕྱིར་ཞེས་གསུངས་པའི་ཕྱིར་ཟེར། ལ་ལས། རྒྱང་འཕེན་པའི་འདོད་ཚུལ། དེ་ཁོ་ནར་མ་ངེས་
པར་ཐལ། རྒྱང་འཕེན་པས་བློ་ལུས་ལ་བརྟེན་པར་འདོད་པ་ལ་བཤད་ཚུལ་གསུམ་ཡོད་པའི་ཕྱིར་ཏེ། དེའི་འདོད་
ཚུལ་བཤད་པའི་སྐབས་ཀྱི་ལྷུན་པོའི་མཛེས་རྒྱན་ལས། བློ་ལུས་ལ་བརྟེན་པར་འདོད་པ་ལ་ཚུལ་གསུམ་བཤད་དེ་
ཆང་དང་མྱོས་བྱེད་ཀྱི་ནུས་པ་བཞིན་དུ་ལུས་གྱི་བདག་ཉིད་དུ་གྱུར་བ་དང་། སྒྲོན་མེ་དང་དེའི་འོད་བཞིན་དུ་ལུས་ཀྱི་
འབྲས་བུར་གྱུར་བ་དང་། རྩིགས་པ་དང་དེའི་རི་མོ་བཞིན་དུ་ལུས་ཀྱི་ཡོན་ཏན་དུ་གྱུར་བའི་སྒོ་ནས་བརྟེན་པར་
འདོད་པའོ། ། ཞེས་གསུངས་པའི་ཕྱིར་དང་། དེ་དགག་པའི་སྐབས་ཀྱི་ལྷུན་པོའི་མཛེས་རྒྱན་ལས། བློ་ལུས་ཀྱི་
ཉེར་ལེན་ཡིན་པ་འགོག་པ་ནི། ལུས་ཁོ་ན་སེམས་ཀྱི་རྒྱུ་ཡིན་ན་ཤི་བའི་ལུས་ལའང་སེམས་ཡོད་པར་ཐལ་བར་འགྱུར་

• 228 •
 གྲུབ་མཐའི་དོགས་དཔྱོད། 
ཏེ། ལུས་ཡོད་པ་ཙམ་གྱིས་སེམས་ཀྱི་དངོས་རྒྱུ་ཐོགས་པ་མེད་པ་མ་ཚང་བ་མེད་པའི་ཕྱིར། རྣམ་འགྲེལ་ལས།
ལུས་ནི་གནས་པ་ཉིད་ན་སེམས། ། ལྡོག་པ་མེད་པར་ཐལ་བར་འགྱུར། ། ཞེས་སོགས་ཀྱི་རིགས་པ་དང་། བློ་ནི་
ལུས་ལ་འབྲས་བུའི་ཚུལ་དུ་བརྟེན་པ་ཡང་མ་ཡིན་ཏེ། ཤེས་རབ་ལ་སོགས་པ་ཕུལ་དུ་བྱུང་བ་དང་འགྲིབ་པ་ནི་ལུས་ཀྱི་
ཕུལ་དུ་བྱུང་བ་དང་འགྲིབ་པ་ལ་ལྟོས་པ་མེད་པའི་ཕྱིར། བློ་ལུས་ཀྱི་བདག་ཉིད་ཡིན་པའི་ཚུལ་གྱིས་བརྟེན་པའང་མ་
ཡིན་ཏེ། སྐྱེས་བུ་དེའི་བློ་ལ་ཡོད་པའི་ཡོན་ཏན་ཐམས་ཅད་སྐྱེས་བུ་དེའི་ལུས་མཐོང་བའི་དབང་ཤེས་ལ་ཡང་མངོན་
སུམ་དུ་སྣང་བར་ཐལ་བའི་ཕྱིར་རོ། ། ཞེས་ཀྱང་གསུངས་པས་འདོད་ཚུལ་གང་ཡིན་དཔྱད་དགོས་སོ། ། ཁ་ཅིག་
གིས། སེར་སྐྱ་བ་དང་། གྲངས་ཅན་ལྷ་མེད་པ་དང་གྲངས་ཅན་སྔ་རབས་པ་དོན་གཅིག སྟོན་པ་ཆུ་ཀླུང་གི་རྗེས་
སུ་འབྲང་བའི་གྲངས་ཅན་པ་དང་། གྲངས་ཅན་ལྷར་བཅས་དང་། གྲངས་ཅན་ཕྱི་རབས་པ་རྣམས་དོན་གཅིག་
ཡིན་པའི་ཕྱིར་ཏེ། རྩ་བར། དབྱེ་ངོ་སེར་སྐྱ་མངོན་གསལ་ལྷ་མེད་པ། ། གྲངས་ཅན་ལྷར་བཅས་རྣམ་འགྱུར་ཆུ་
ཀླུང་ལུགས། ། ཞེས་དང་། གྲུབ་འགྲེལ་ལས། དེས་ན་འདིར་དབྱེ་ངོ་ལ་གཉིས་ཏེ། འདོད་ཚུལ་ཕལ་ཆེར་མཐུན་
ཡང་དྲང་སྲོང་སེར་སྐྱ་ཙམ་གྱི་རྗེས་སུ་འབྲང་བའི་སྔོན་གྱི་གྲངས་ཅན་ནི་ལེགས་ལྡན་ལྟར་འབྲས་བུ་རྒྱུ་དུས་ནས་ཡོད་
པར་རྐྱེན་གྱིས་མངོན་པར་གསལ་བར་སྨྲ་བ་དང་། ཚད་མའི་དེ་ཉིད་རྩ་འགྲེལ་དང་ཀུན་བཏུས་ལྟར། གཙོ་བོ་ཙམ་
ལས་བྱུང་གི་ལྷ་དབང་ཕྱུག་སོགས་ཀྱི་བློ་གཡོ་བ་སྔོན་དུ་སོང་བ་མི་འདོད་པས་གྲངས་ཅན་ལྷ་མེད་པ་དང་། འདི་ཕྱིན་
ཆད་ནས་གྲངས་གཙོ་བོར་བཤད་པས་གྲངས་ཅན། ཚད་མའི་དེ་ཉིད་རྩ་འགྲེལ་ལྟར། རྒྱུ་འབྲས་རང་བཞིན་གཅིག་
ཀྱང་རྣམ་འགྱུར་ཐ་དད་དུ་འགྲོ་བ་ནི། ལྷ་ཆེན་དབང་ཕྱུག་གི་བློས་བྱིན་གྱིས་རླབས་པར་འདོད་པའི་གྲངས་ཅན་ཕྱི་
མ་ནི། སྟོན་པ་ཆུ་ཀླུང་ཕྱིན་ཆད་ནས་བྱུང་བས་དེའི་ལུགས་ཡིན་ནོ་ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། སེར་སྐྱ་བ་དང་གྲངས་ཅན་པ་དོན་གཅིག་ཡིན་པའི་ཕྱིར་ཏེ། ལྷུན་པོའི་མཛེས་རྒྱན་ལས།
གཞུང་ལ་ལར་སེར་སྐྱ་བ་དང་གྲངས་ཅན་པ་སོ་སོར་བཤད་ཀྱང་ནང་གསེས་ཀྱི་དབྱེ་བ་ཡིན་པས་མི་འགལ་ཞིང་
མཁས་པའི་དབང་བོ་ཀ་མ་ལ་ཤཱི་ལ་སོགས་ཀྱིས་དེ་གཉིས་དོན་གཅིག་ཏུ་བཤད་པའི་ཕྱིར་དང་། ཞེས་གསུངས་པའི་
ཕྱིར་དང༌། གྲངས་ཅན་ལྷར་བཅས་དང་། ལྷ་མེད་གཉིས་འགལ་བ་ཡིན་པའི་ཕྱིར་རོ། ། ཡང་སྔར་ལྟར་འདོད་པ་
མི་འཐད་པར་ཐལ། དེ་ལྟར་གསལ་བར་གསུང་པའི་ཁུངས་མེད་པའི་ཕྱིར་ཟེར་ན་དཔྱད་དགོས་སོ། ། ཁ་ཅིག་
གིས། རྒྱང་འཕེན་པས་བདག་མེད་ཁས་ལེན་པར་ཐལ། ལུས་ལས་ཡན་གར་བའི་རྫས་ཡོད་ཀྱི་བདག་མེད་པར་
ཁས་ལེན་པའི་ཕྱིར་ཏེ། རྒྱལ་དཔོག་པ་སོགས་ཀྱིས་དེ་ཁས་ལེན་ལ། རྒྱང་འཕེན་པས་དེ་ཁས་མི་ལེན་པའི་ཕྱིར་ཏེ།
རྒྱལ་དཔོག་པའི་འདོད་ཚུལ་བཤད་པའི་ཐད་ཀྱི་གྲུབ་འགྲེལ་ལས། བདག་ནི་གྲངས་ཅན་ལྟར་མ་ཡིན་པར་བྱའི།
ངོ་བོ་དང་སེམས་པ་ཅན། དབང་ཕྱུག་པ་ལྟར་བེམ་པོ་མ་ཡིན་པར་ཤེས་རིག་གི་རང་བཞིན་སངས་རྒྱས་བ་ལྟར་མི་

• 229 •
གྲུབ་མཐའི་དོགས་དཔྱོད།
རྟག་པ་མ་ཡིན་པར་རྟག་པའི་ངོ་བོ་རྒྱང་འཕེན་ལྟར་ལུས་སེམས་དབྱེར་མེད་མ་ཡིན་པར་ལུས་ལས་ཡན་གར་བའི་
རྫས་ཡོད། རིག་པ་ཅན་པ་བཞིན་དུ་རྫས་སུ་འགྲོ་ལྡོག་མེད་པ་ལྟར་མིན་པར་བདེ་སྡུག་སོ་སོའི་དུས་ཀྱི་མྱོང་བ་པོའི་
རྣམ་གྲངས་དང་། གནས་སྐབས་མི་རྟག་ཀྱང་སྐྱེས་བུའི་ངོ་བོ་ལ་ལྡོག་པ་དང་ཆ་སོགས་དབྱེར་མེད་པར་འདོད་དེ།
ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། བདག་མེད་ཁས་ལེན་པའི་ཕྱི་རོལ་བ་མེད་པའི་
ཕྱིར་ཏེ། སྔར་མང་དུ་བཤད་ཟིན་པའི་ཕྱིར་ཟེར་ན་དཔྱད་དོ། ། རྣམ་རྟོག་གི་དབང་དུ་བྱས་པའི་རྒྱང་འཕེན་དང་།
གསང་ཚིག་གི་དབང་དུ་བྱས་པའི་དེ། ཆད་ལྟའི་དབང་དུ་བྱས་པའི་དེ་གསུམ་ལས། སྟོང་ཉིད་མ་རྟོགས་པའི་གང་
ཟག་དང་པོ་དང་། ཕྱག་བརྒྱ་བཞི་དང་མ་འབྲེལ་བར་ཐུན་མོང་བའི་རིག་གནས་སོགས་གཙོ་བོར་བྱེད་པའི་གང་
ཟག་གཉིས་པ་ཡིན་པས་དངོས་མིན། གསུམ་པ་ནི་དངོས་སོ། ། ལང་གཤེགས་ལས། བྲམ་ཟེ་གལ་ཏེ་ཐམས་ཅད་
བྱས་ཤེ་ན། འདི་ནི་རྒྱང་འཕེན་པ་དང་པོའོ། ། ཀོའུ་ཏ་མ་ཐམས་ཅད་བྱས་པའམ། གལ་ཏེ་ཐམས་ཅད་མ་བྱས་ཤེ་
ན། དེ་ཡང་འཇིག་རྟེན་རྒྱང་འཕེན་གཉིས་པའོ། ། དེ་བཞིན་དུ་ཐམས་ཅད་མི་རྟག་པ་དང་། ཐམས་ཅད་རྟག་པ་
དང་། ཐམས་ཅད་བསྐྱེད་པ་དང་ཐམས་ཅད་བསྐྱེད་པ་མ་ཡིན་པ་དེ་ནི། བྲམ་ཟེ་འཇིག་རྟེན་རྒྱང་འཕེན་དྲུག་
པའོ། ། ཡང་བློ་གྲོས་ཆེན་པོ་བྲམ་ཟེ་འཇིག་རྟེན་རྒྱང་འཕེན་པ་དེ་ལ་དེ་སྐད་ཅེས་ཟེར་རོ། ། ཀྱེ་ཀོའུ་ཏ་མ་འཐད་
པའི་གཏན་ཚིགས་མཐོང་བས་ན་ཐམས་ཅད་གཅིག་པའམ། ཐམས་ཅད་ཐ་དད་པའམ། ཐམས་ཅད་གཉིས་
ཀའམ། ཐམས་ཅད་གཉིས་ཀ་མ་ཡིན་པའམ། ཐམས་ཅད་དུ་རག་ལས་པའམ། དེ་དག་ནི་བྲམ་ཟེ་འཇིག་རྟེན་
རྒྱང་འཕེན་པ་བཅུ་གཅིག་པའོ། ། ཞེས་དང་། དེ་དག་གི་སྟེང་དུ་ཐམས་ཅད་ལུང་དུ་བསྟན་མ་བསྟན། བདག་
ཡོད་མེད། འཇིག་རྟེན་ཡོད་མེད། འཇིག་རྟེན་ཕ་རོལ་ཡོད་མེད། ཐར་བ་ཡོད་མེད། ཐམས་ཅད་སྐད་ཅིག་མ་
ཡིན་མིན། ནམ་མཁའ་དང་བརྟགས་མིན་གྱི་འགོག་པ་དང་མྱང་འདས་གསུམ་བྱས་མ་བྱས། བར་སྲིད་ཡོད་མེད།
སྲིད་པ་གསུམ་མ་རིག་པ་དང་སྲེད་སོགས་གྱི་རྒྱུ་ལས་བྱུང་ངམ། རྒྱུ་མེད་པའམ། དེ་གཉིས་ཀ་ཡིན་པའམ། དངོས་
པོ་ཐམས་ཅད་རང་དང་སྤྱིའི་མཚན་ཉིད་དུ་གཏོགས་པའམ་ཞེས་དྲིས་པ་ལ་དེ་ཐམས་ཅད་འཇིག་རྟེན་རྒྱང་འཕེན་
པའོ། ། ཞེས་གསུངས་པས། དེ་དག་སོ་སོར་བགྲངས་ན་སུམ་ཅུ་ལྷག་ཡོད་པས་གྲུབ་འགྲེལ་དུ་བཅུ་གསུམ་ཞེས་
གསུངས་པ་དག་མ་དག་དཔྱད་དགོས། འདིར་དབང་བོའི་འཇུག་པ་ལ་རྐྱེན་བཅས་རྐྱེན་མེད་ཀྱི་དོན་ནི། སེམས་
པ་ཅན་ཏེ་བདག་ཤེས་རིག་གི་སྐྱེས་བུ་སྒྲ་ལ་སོགས་པའི་ཡུལ་དང་འདྲེས་པས་སྒྲ་ལ་སོགས་པའི་ཡུལ་རྣམས་སེམས་པ་
ཅན་དང་ངོ་བོ་གཅིག་པ་ལྟ་བུར་སྣང་བ་ཡིན་མིན་ལ་བྱེད་པའི་ཕྱིར་ཏེ། གྲུབ་འགྲེལ་ལས། དབང་བོའི་འཇུག་པ་ལ་
འདོད་ཚུལ་གཉིས་ཏེ། རྐྱེན་བཅས་རྐྱེན་མེད་གཉིས་སོ། ། རྐྱེན་བཅས་ནི་ལྕགས་བསྲེགས་པ་ན་མེ་དང་རྫས་གཅིག་
མིན་ཀྱང་གཅིག་པར་སྣང་བ་ལྟར་སེམས་པ་ཅན་གྱིས་ཡུལ་མྱོང་བ་ན་ཡུལ་དང་འདྲེས་པས་ཡུལ་མྱོང་བའི་ངོ་བོ་མིན་

• 230 •
 གྲུབ་མཐའི་དོགས་དཔྱོད།
ཀྱང་མྱོང་བའི་ངོ་བོར་སྣང་བའི་སྐབས་དང་རྐྱེན་མེད་ནི་སེམས་པ་ཅན་སྒྲོན་མེའི་འོད་ཡུལ་གསལ་བར་བྱེད་ཀྱི་ཡུལ་
དང་འདྲེས་པར་སྣང་བ་མིན་པའི་སྐབས་སོ། ། ཞེས་དང་། ཚད་མའི་མདོའི་དར་ཊཱིཀ་ལས། དབང་བོ་རྣམས་ཀྱི་
འཇུག་པ་ནི་རང་གི་ཡུལ་ཉེ་བ་ན། ཡུལ་དེའི་རྣམ་པར་འགྱུར་བའོ། ། དེ་ཡང་རྐྱེན་དང་བཅས་པ་དང་རྐྱེན་མེད་
པའོ། ། དང་པོ་ནི། ལྕགས་བསྲེགས་པ་ན་མེ་ལྕགས་རྫས་གཅིག་མ་ཡིན་ཡང་། རྫས་གཅིག་པ་ལྟ་བུར་འབྱུང་བ་
བཞིན་དུ། སེམས་པ་ཅན་གྱིས་ཡུལ་མྱོང་བ་ན་ཡུལ་དང་འདྲེས་པས་ཡུལ་རྣམས་མྱོང་བའི་ངོ་བོ་མིན་ཡང་མྱོང་བའི་
ངོ་བོ་ལྟ་བུར་སྣང་བའི་སྐབས་སོ། ། དེ་ལ་རྐྱེན་མེད་པ་ནི་སེམས་པ་ཅན་སྒྲོན་མེའི་འོད་ལྟ་བུར་ཡུལ་གསལ་བར་བྱེད་
པ་ཡིན་གྱི་ཡུལ་དང་འདྲེས་པ་ལྟ་བུར་སྣང་བ་མ་ཡིན་པའི་སྐབས་ཏེ་ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། རྐྱེན་བཅས་ཀྱི་རྐྱེན་ནི། ཡུལ་ཉམས་སུ་མྱོང་བའི་སྐྱེས་བུ་དང་། དེ་དང་འདྲེས་པ་པོ་ནི་ཡུལ་ལ་
འཇུག་བཞིན་པའི་དབང་པོ་དང་། འདྲེས་པའི་དོན་ནི་དབང་པོ་དེ་ཡུལ་ཉམས་སུ་མྱོང་བའི་སྐྱེས་བུའི་ངོ་བོ་དང་
དབྱེར་མེད་པ་ལྟ་བུར་འབྱུང་བ་ལ་བྱེད་པ་དང་། རྐྱེན་མེད་ནི་དེ་ལས་ལྡོག་པ་ལ་བྱེད་པའི་ཕྱིར་ཏེ། མདོར་ན།
དབང་པོའི་འཇུག་པ་དང་སྐྱེས་བུ་གཉིས་འདྲེས་པ་ལྟ་བུར་སྣང་མི་སྣང་ལ་བྱེད་པའི་ཕྱིར་ཏེ། ཚད་མ་མདོའི་འགྲེལ་
བཤད་ལས། དབང་པོ་རྣམས་ཀྱི་འཇུག་པ་ནི་རང་གི་ཡུལ་ཉེ་བར་འགྱུར་བ་ན། དེའི་རྣམ་པར་ཡོངས་སུ་འགྱུར་
བར་ཤེས་བར་བྱའོ། ། དེ་སླར་ཡང་རྣམ་པ་གཉིས་ཏེ། རྐྱེན་དང་བཅས་པ་དང་རྐྱེན་མེད་པའོ། ། རྐྱེན་ནི་སྐྱེས་བུ་
ལས་བྱུང་བའི་རྟོགས་པར་བརྗོད་པར་བྱ་སྟེ། སེམས་པ་ཅན་ཉིད་ཀྱི་ངོ་བོ་ཡུལ་ཉམས་སུ་མྱོང་བའི་རང་བཞིན་
ནོ། ། འདི་ཡང་བདག་གི་ངོ་བོ་ཡིན་གྱི་གཞན་འགའ་ཞིག་གིས་མ་ཡིན་ཏེ། སེམས་པ་མེད་པ་ཉིད་ཀྱི་ཕྱིར་རོ། །
སྐྱེས་བུ་ལས་བྱུང་བའི་རྐྱེན་དེ་དང་ལྷན་ཅིག་འདུས་པ་གང་ཡིན་པ་དེ་དང་ངོ་བོ་གཅིག་ལྟ་བུར་སྟོན་པ་དེ་ནི་རྐྱེན་དང་
བཅས་པ་སྟེ། དཔེར་ན་བསྲེག་པའི་གནས་སྐབས་ན་ལྕགས་ཀྱི་གོང་བུ་མེ་དང་འདྲེས་པ་ལས་དེའི་རང་བཞིན་མ་
ཡིན་ཡང་མེའི་རང་བཞིན་ཉིད་ལྟ་བུར་འབྱུང་བ་དེ་བཞིན་དུ་འཇུག་པ་ནི་ཉམས་སུ་མྱོང་བའི་ངོ་བོ་མ་ཡིན་ཡང་
སེམས་པ་ཅན་དང་འདྲེས་པ་ལས་སེམས་པ་ཅན་གྱི་ངོ་བོ་ལྟ་བུར་འབྱུང་ངོ༌། ། གང་ཡང་འཇུག་པ་སྒྲོན་མེའི་འོད་ལྟ་
བུ་ཡུལ་གསལ་བར་བྱེད་པ་འབའ་ཞིག་ཡིན་གྱི་སེམས་པ་ཅན་དང་འདྲེས་པ་ལས་དེའི་ངོ་བོ་ལྟ་བུར་བྱུང་བ་ནི་མ་ཡིན་
པ་དེ་རྐྱེན་མེད་པ་ཞེས་བརྗོད་དོ། ། ཞེས་གསུངས་པའི་ཕྱིར། ཁྱབ་སྟེ། དར་ཊཱིཀ་ཀྱང་འདིའི་རྗེས་འབྲང་ཡིན་
པས་འདི་དང་མཐུན་དགོས་པའི་ཕྱིར་ཟེར་བ་ལ་དཔྱད་རྒྱུ་ཡོད། ཁ་ཅིག་གིས། རྡུལ་མུན་སྙིང་སྟོབས་ཀྱི་ཡོན་ཏན་
གསུམ་ནི་རིམ་བཞིན་བདེ་བ་དང་བཏང་སྙོམས་དང་སྡུག་བསྔལ་གསུམ་ལ་བྱེད་པ་ཡིན་ཏེ། རྣམ་འགྲེལ་ཊཱིཀ་ཆེན་
ལས། རྡུལ་མུན་སྙིང་སྟོབས་གསུམ་ནི་བདེ་བ་དང་བཏང་སྙོམས་སྡུག་བསྔལ་གསུམ་མོ་ཞེས་གསུངས་པའི་ཕྱིར་དང་།
རྒྱལ་ཚབ་རྗེས་ཀྱང་དེ་བཞིན་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྡུལ་མུན་སྙིང་སྟོབས་ཀྱི་

གྲུབ་མཐའི་དོགས་དཔྱོད། · 231 •
ཡོན་ཏན་གསུམ་ནི་བདེ་བ་དང་སྡུག་བསྔལ་དང་གཏི་མུག་གསུམ་གྱི་རྣམ་གྲངས་ཡིན་པའི་ཕྱིར། ལྷུན་པོའི་མཛེས་
རྒྱན་ལས། ཡོན་ཏན་གསུམ་ནི་རྡུལ་མུན་སྙིང་སྟོབས་ཀྱི་ཡོན་ཏན་གསུམ་སྟེ། རྡུལ་ནི་གཡོ་བ་དང་འཇུག་པའི་
བདག་ཉིད་ཅན་ཡིན་ལ་སྡུག་བསྔལ་ཞེས་ཀྱང་ཟེར་རོ། ། མུན་པ་ནི་ལྕི་བ་དང་གཡོགས་པའི་བདག་ཉིད་ཅན་ཏེ་
གཏི་མུག་ཅེས་ཀྱང་ཟེར་རོ། ། སྙིང་སྟོབས་ནི་ཡང་བ་དང་རབ་ཏུ་གསལ་བའི་བདག་ཉིད་ཅན་ཏེ་བདེ་བ་ཞེས་ཀྱང་
ཟེར་རོ། ། དེ་ལྟར་ཡང་རིངས་དང་མགུ་དང་ཀུན་དགའ་དང་། ། བདེ་ཞིང་ཞི་བའི་སེམས་ཉིད་དག ། རེས་
འགའ་ཡང་ནི་སྣང་འགྱུར་བ། ། དེ་དག་སྙིང་སྟོབས་ཡོན་ཏན་ནོ། ། མི་དགའ་ཡོངས་སུ་གདུང་བ་དང་། མྱ་ངན་
འདོད་དང་མི་བཟོད་དག ། གང་དུ་སྣང་བའི་གཏན་ཚིགས་ཀྱི། ། དེ་དག་རྡུལ་ནི་རྟགས་སུ་འདོད། ། རྨོངས་
དང་དེ་བཞིན་གཏི་མུག་དང་། བག་མེད་གཉིད་དང་གཡེལ་བ་དག ། ལན་འགའ་ཡང་ནི་སྣང་འགྱུར་པ། ། དེ་
དག་མུན་པའི་ཡོན་ཏན་འདོད་ཅེས་སོ། ། ཞེས་དང་། འཇུག་ཊཱིཀ་ཆེན་མོ་ལས། དེ་ལ་རྡུལ་ནི་གཡོ་བ་དང་འཇུག་
པའི་བདག་ཉིད་ཅན་ནོ། ། མུན་པ་ནི་ལྕི་བ་དང་གཡོགས་པའི་བདག་ཉིད་ཅན་ནོ། ། སྙིང་སྟོབས་ནི་ཡང་བ་དང་
རབ་ཏུ་གསལ་བའི་བདག་ཉིད་ཅན་ནོ། ། བདེ་བ་དང་སྡུག་བསྔལ་དང་གཏི་མུག་ཅེས་པ་ནི་འདི་དག་ཁོ་ནའི་རྣམ་
གྲངས་སོ། ། ཞེས་གསུངས་པའི་ཕྱིར་དང་། སྔ་མ་རྒྱ་གཞུང་རྣམས་དང་མི་མཐུན་པས་ཁས་ལེན་མི་རིགས་པའི་
ཕྱིར་ཟེར་ན་དཔྱད་དོ། ། གྲངས་ཅན་པའི་བདག་སྐྱེ་ནི། རྣམ་འགྲེལ་ལས། རྩྭ་སོགས་རྩེ་ན་གླང་ཆེན་བརྒྱ། །
སྔོན་ཚེ་མ་མཐོང་ཡོད་དོ་ཞེས། ། དེ་སྐད་གྲངས་ཅན་ཕྱུགས་ལས་གཞན། ། ངོ་མཚར་བཅས་པ་སུ་བརྗོད་རྩོལ། །
རྒྱུ་ནི་ལན་བརྒྱར་རྣམ་ཕྱེ་ཡང་། ། ངོ་བོ་གང་ཞིག་སྣང་གྱུར་བའི། ། ངོ་བོ་དེ་ནི་སྔར་མི་སྣང་། ། ཇི་ལྟར་དེ་ནི་ཡོད་
པར་གྱུར། ། ཞེས་དང་། སྤྱོད་འཇུག་ལས་ཀྱང་། གལ་ཏེ་རྒྱུ་ལ་འབྲས་གནས་ན། ། ཟན་ཟ་མི་གཙང་ཟ་བར་
འགྱུར། ། རས་ཀྱི་རིན་གྱིས་རས་བལ་གྱི། ། ས་བོན་ཉོས་ལ་བགོ་བར་གྱིས། ། ཞེས་སོགས་ཀྱིས་དགག་པ་ལ་
གྲངས་ཅན་པས་ལན་ཅི་འདེབས་སོགས་སྤྲོ་བྱ་མང་ངོ༌། ། ཁ་ཅིག་གིས། གྲངས་ཅན་པས་ཤེས་བྱ་ཉེར་ལྔའི་རྩ་བའི་
རང་བཞིན་དང་སྐྱེས་བུ་དོན་དམ་བདེན་པ། ལྷག་མ་ཀུན་རྫོབ་བདེན་པར་འདོད་པའི་ཕྱིར་ཏེ། གྲུབ་ཕྲེང་ལས།
གཙོ་བོ་དང་སྐྱེས་བུ་དོན་དམ་བདེན་པ་དང་། གཞན་རྣམས་ཀུན་རྫོབ་བདེན་པར་འདོད་དོ། ། ཞེས་གསུངས་
པའི་ཕྱིར་ཟེར། ལ་ལས། དེ་མི་འཐད་པར་ཐལ། གྲངས་ཅན་པས་བདེན་གཉིས་ཀྱི་རྣམ་གཞག་ཁས་མི་ལེན་པའི་
ཕྱིར་ཏེ། བདེན་གཉིས་ལས་ཉམས་པའི་གང་ཟག་ཡིན་པའི་ཕྱིར་ཏེ། དབུ་མའི་མཐའ་དཔྱོད་ལས། བདེན་
གཉིས་ལས་ཉམས་པའི་མུ་སྟེགས་ཀྱི་ལུགས་ཀུན་རྫོབ་དང་དོན་དམ་གཉིས་ཀར་བཀག་ན་ལེགས་པའི་ཕྱིར། ཞེས་
གསུངས་པའི་ཕྱིར་ཟེར། སྒྲ་བྱུང་ཚད་མ་དགག་སྐབས། ཁ་ཅིག་གིས། སྒྲ་བྱུང་ཚད་མ་ཚད་མ་མ་ཡིན་པར་ཐལ།
གྲུབ་འགྲེལ་ལས། ཚད་མ་དྲུག་གི་ལྷག་མ་སྒྲ་བྱུང་སོགས་བཞི་ལས་རྒྱས་པར་བཀག་སྟེ། སྒྲ་བྱུང་ཚད་མ་མི་རུང་བར་

• 232 • གྲུབ་མཐའི་དོགས་དཔྱོད། 
ཐལ། དེའི་ཡུལ་ལྐོག་གྱུར་ཡིན་པས་མངོན་སུམ་མ་ཡིན་ལ་རྗེས་དཔག་གི་མཚན་ཉིད་ཚུལ་གསུམ་གྱི་རྟགས་ལ་
བརྟེན་པ་སོགས་མེད་པའི་ཕྱིར་ཏེ། དེ་ཉིད་ལས། འདི་ནི་ལྐོག་ཏུ་གྱུར་བ་ཡི། ། ཡུལ་ཅན་ཡིན་ཕྱིར་མངོན་སུམ་
མིན། ། རྗེས་དཔག་ཏུ་ཡང་མི་འཐད་དེ། ། དེ་ཡི་མཚན་ཉིད་བྲལ་ཕྱིར་རོ། ། ཞེས་པ་ནས། སྒྲ་ལས་བྱུང་བ་རྣམ་
དཔྱད་པའོ། ། ཞེས་རྒྱས་པར་བཀག་གོ ། ཞེས་དང་། བློ་རིག་མཐའ་དཔྱོད་དུའང་། ལུང་འདི་དྲངས་ནས་སྒྲ་
བྱུང་ཚད་མ་ཡིད་དཔྱོད་དུ་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། དེ་ཚད་མ་ཡིན་པའི་ཕྱིར་
ཏེ། ཚད་མའི་མདོ་ལས། སྒྲ་ལས་བྱུང་བ་རྗེས་དཔག་ལས། ། ཚད་མ་གཞན་མིན་དེ་ལྟ་དེ། ། ཞེས་དང་། རྣམ་
འགྲེལ་ལས། ཚད་མ་བསླུ་མེད་ཅན་ཤེས་པ། ། དོན་བྱེད་ནུས་པར་གནས་པ་ནི། ། མི་བསླུ་སྒྲ་ལས་བྱུང་བ་
ཡང་། ། མངོན་པར་འདོད་པ་སྟོན་ཕྱིར་རོ། ། སྨྲ་བ་པོ་ཡི་བྱེད་པའི་ཡུལ། ། དོན་གང་བློ་ལ་རབ་གསལ་བ། ། དེ་
ལ་སྒྲ་ནི་ཚད་མ་ཉིད། ། དོན་གྱི་དེ་ཉིད་རྒྱུ་ཅན་མིན། ། ཞེས་གསུངས་པའི་ཕྱིར་ན་དཔྱད་དགོས་ལ། སྔར་གྱི་ལུང་
དེས་སྒྲ་བྱུང་ཚད་མ་མངོན་སུམ་དུ་ཡང་མི་འཐད་རྗེས་དཔག་ཏུ་ཡང་མི་འཐད་ཅེས་ཕྱོགས་སྔའི་འདོད་ཚུལ་བཤད་
པར་ཊཱིཀ་ཆེན་ལས་གསུངས་པས་སྔར་ལྟར་བསྒྲུབས་ན་གྲུབ་ཟིན་བསྒྲུབ་པར་ཐལ་བའི་སྐྱོན་ཡོད་པའི་ཕྱིར་སྙམ་སྟེ་
དཔྱད། ཁ་ཅིག་གིས། དབང་ཕྱུག་པས་འདོད་པའི་དེ་ཉིད་ལྔ་ལ། ཁམས་ཀྱི་དེ་ཉིད་དང་། སྔགས་ཀྱི་དེ་ཉིད་
དང་། འདོད་པའི་དེ་ཉིད་དང་། བདག་གི་དེ་ཉིད་དང་། ཞི་བའི་དེ་ཉིད་འཇོག་དགོས་ལ། དེ་ལྔ་བོ་ཡང་ཁམས་
སོགས་དེ་དག་གི་ཁྱད་ཆོས་ཤིག་ཡིན་དགོས་པའི་ཕྱིར། དང་པོ་དེར་ཐལ། རྩ་བར། ཁམས་དང་སྔགས། །
འདོད་པ་བདག་དང་ཞི་བའི་དེ་ཉིད་ལྔ། ། ཞེས་དང་། གྲུབ་འགྲེལ་ལས། དེ་ཉིད་ལྔ་སྟེ། ནམ་མཁའ་སོགས་
ཁམས་ལྔ་དྲུག་པ་ཡེ་ཤེས་ཀྱི་ཁམས་སུ་འདྲེས་པ་ཁམས་ཀྱི་དེ་ཉིད་དང་། ཨ་ཕྲེང་ཀ་ཕྲེང་གི་བདག་ཉིད་ཅན་གྱི་སྔགས་
ཀྱི་དེ་ཉིད་དང་། དགའ་བ་སྤྱོད་པའི་སྒྱུ་རྩལ་དྲུག་ཅུ་རྩ་བཞི་ནི་འདོད་པའི་དེ་ཉིད་དང་། བདག་རྟག་པ་བདག་གི་
དེ་ཉིད་དང་། ཐམས་ཅད་ལ་ཁྱབ་པའི་ཞི་བའི་དེ་ཉིད་དེ་ལྔ་བོ་དེ་ཡིན་པའི་ཕྱིར་ཏེ། ཞེས་གསུངས་པའི་ཕྱིར།
གཉིས་པ་དེར་ཐལ། གྲུབ་འགྲེལ་ལས། ཁམས་སོགས་དེ་དང་དེ་ཡེ་ཤེས་ཁམས་སུ་འདྲེས་པ་སོགས་ཁྱད་པར་གྱི་
ཆོས་དེ་དང་དེར་རྟོགས་པ་ནི་དེའི་དེ་ཉིད་རྟོགས་པར་འདོད་པའི་ཕྱིར་ཏེ། དཔེར་ན་ཁམས་ཀྱི་ཚོགས་རྣམས་
མཆོག་གི་གོ་འཕང་དྲུག་པ་ཡེ་ཤེས་ཁམས་ཀྱི་ཚེ་འདྲེས་པར་རྟོགས་པ་ནི། ཁམས་ཀྱི་དེ་ཉིད་རྟོགས་པ་དང་། སྔགས་
སྣ་ཚོགས་པ་རྣམས་ཀྱང་དབྱངས་གསལ་གྱི་བདག་ཉིད་དུ་རྟོགས་པ་ནི་སྔགས་ཀྱི་དེ་ཉིད་རྟོགས་པའི་དོན་ཡིན་པ་
བཞིན་ནོ། ། དེས་ན་ལོ་ཙཱ་བ་ཤེས་རབ་རིན་ཆེན་གྱིས། ནམ་མཁའ་སོགས་ཁམས་ཀྱི་དེ་ཉིད་དུ་འདོད་པ་ནི། བུམ་
པ་སོགས་དངོས་པོའི་སྟོང་ཉིད་ཅེས་པ་ལྟར་འབྲེལ་མེད་དེ། ཁམས་ཀྱི་དེ་ཉིད་དང་། ཁམས་སོ་སོར་མ་ཤེས་པའི་
ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ལོ་ཙཱ་བ་ཤེས་རབ་རིན་ཆེན་གྱི་བཤད་

· 233 •
གྲུབ་མཐའི་དོགས་དཔྱོད། 
ཚུལ་ལྟར་ཁས་ལེན་དགོས་པའི་ཕྱིར་ཏེ། དེ་ལྟར་འགྲེལ་ཆེན་ལས་གསལ་བར་གསུངས་པའི་ཕྱིར་ཏེ། དེ་ཉིད་ལས།
དེ་ཉིད་ལྔ་དང་ཞེས་པ་ནི་ནམ་མཁའ་ལ་སོགས་པའི་ཁམས་ཀྱི་ཚོགས་སོ། ། ཞེས་དང་། བསྡུས་རྒྱུད་ལས་ཀྱང་།
དེ་ཉིད་ལྔ་དང་མཆོག་གི་གོ་འཕང་མ་ལུས་པ་ཡང་གཞན་ནི་སྔགས་ཀྱི་ལུས། ཞེས་པའི་དང་སྒྲས། དེ་ཉིད་ལྔ་དང་།
མཆོག་གི་གོ་འཕང་སོགས་སོ་སོར་གསུངས་པའི་ཕྱིར་དང་། གལ་ཏེ་དེ་ཉིད་ལྔ་མདོར་བསྟན་དང་། མཆོག་གི་གོ་
འཕང་སོགས་རྒྱས་བཤད་ཡིན་ཟེར་ནའང་མི་འཐད་དེ། དེ་ཡན་ཆད་ཀྱིས་ཁམས་ཀྱི་དེ་ཉིད་དངོས་སུ་མ་གསུངས་
པའི་ཕྱིར་དང་། དབང་ཕྱུག་པས་ནང་བ་སངས་རྒྱས་པ་ལྟར་ཁམས་ཀྱི་དེ་ཉིད་ཁམས་ཀྱི་ཁྱད་ཆོས་སུ་ཁས་ལེན་
དགོས་པར་ལུང་རིགས་ཀྱིས་སྒྲུབ་མི་ཐུབ་པས་སྟག་ཚང་བའི་བཤད་ཚུལ་དགག་མི་རིགས་པའི་ཕྱིར་ཟེར་བ་སོགས་ལ་
དཔྱད་གཞི་ཆེ། ཁ་ཅིག་གིས། བྱེ་བྲག་པ་དེ། ཐུབ་པ་འུག་པ་སྟོན་པར་འཛིན་པས་འུག་པ་བ་དང་འུག་ཕྲུག་པ་
ཟེར་བ་ཡིན་གྱི། འུག་པའི་བརྟུལ་ཞུགས་བླངས་པའི་ཕྱིར་འུག་པ་བར་མི་འཇོག་པའི་ཕྱིར་ཏེ། གྲུབ་བཤད་ལས།
ཐུབ་པ་འུག་པ་སྟོན་པ་དང་། དེའི་རྗེས་འཇུག་ལ་འུག་པ་བ་ཟེར་བས་ཞིབ་ཆ་ཤེས་དགོས་ཏེ། ཞེས་དང་། འདིར་
སྟག་ཚང་བ་སོགས་ཀྱིས་འུག་པའི་ཐུལ་བ་གྱོན་པས་ན་འུག་པ་བ་ཞེས་པའང་ཤིན་ཏུ་འཁྲུལ་ཏེ། དེ་གཉིས་ལྟ་གྲུབ་
སུམ་བརྒྱ་དྲུག་ཅུའི་ནང་གི་རེ་རེ་ཡིན་པའི་ཕྱིར། ཞེས་སོགས་གསུངས་པའི་ཕྱིར་ཟེར། ལ་ལས། དེ་མི་འཐད་པར་
ཐལ། སྟག་ཚང་བ་ལྟར་ཁས་ལེན་དགོས་པའི་ཕྱིར་ཏེ། ཊཱིཀ་ཆེན་ལས། འུག་པའི་བརྟུལ་ཞུགས་བླངས་པའི་ཕྱིར་
འུག་ཕྲུག་པ་སྟེ་བྱེ་བྲག་པ་ཡིན་ལ། ཞེས་གསུངས་པའི་ཕྱིར་ཟེར་ན་དཔྱད་དོ། ། ཁ་ཅིག་གིས། གཟེགས་ཟན་དང་།
དྲང་སྲོང་འུག་པ་གཉིས་ཀྱི་མིང་སོ་སོ་བ་ཙམ་མ་གཏོགས་དོན་གཅིག་པའི་ཕྱིར། གྲུབ་འགྲེལ་ལས། གཟེགས་ཟན་
གྱི་མིང་གཞན་དྲང་སྲོང་འུག་པས་བྱས་བའི་བྱེ་བྲག་གསལ་བའི་མདོ་མིང་གཞན་འཇིག་རྟེན་མིག་མདོར་ཡང་གྲགས་
པ་ནི་ཀ་ཤིས་ཀྱང་ཡང་ཡང་དྲངས་ལ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྩ་བར།
སྟོན་པ་འུག་པ་གཟེགས་ཟན་རྐང་མིག་པ། ། ཞེས་པས་དེ་གཉིས་སོ་སོར་གསུངས་ལ། དེ་བཞིན་དུ་གྲུབ་འགྲེལ་དུ།
ལེགས་ལྡན་གྱི་ལུང་དྲངས་པ་དང་། དར་ཊཱིཀ་གི་ལུང་དྲངས་པ་ལས་ཀྱང་སོ་སོར་གསུངས་པའི་ཕྱིར་ཟེར། ཁ་ཅིག་
གིས། རྫས་དགུའི་ནང་ནས་འབྱུང་བཞི་དང་ཡིད་དང་ལྔ་ནི་མ་ཁྱབ་པའི་རྫས་དང་། བདག་ཕྱོགས་དུས་ནམ་
མཁའ་བཞི་ནི་ཁྱབ་པའི་རྫས་ཡིན་པའི་ཕྱིར་ཏེ། གྲུབ་འགྲེལ་ལས། རྫས་དགུའི་དང་པོ་ས་ཆུ་མེ་རླུང་བཞི་དང་།
ཡིད་དང་ལྔ་ནི་ཆད་པའི་ཕྱིར་མ་ཁྱབ་པའི་རྫས་ཡིན་ཏེ། དར་ཊཱིཀ་ལས། མ་ཁྱབ་པའི་རྫས་ནི་འབྱུང་བ་བཞི་དང་།
ཡིད་དང་ལྔའོ་ཞེས་སོ། ། བདག་དང་ཕྱོགས་དང་དུས་དང་ནམ་མཁའ་བཞི་ནི་རྒྱ་སོགས་ཡོངས་སུ་མ་ཆད་པའི་ཕྱིར་
ཁྱབ་པའི་རྫས་དང་ཁྱད་པར་དུ་མ་ཅན་ཡིན་ཏེ། ལེགས་ལྡན་གྱིས་བདག་དང་། ཕྱོགས་དང་། ནམ་མཁའ་དང་།
དུས་ཀྱང་མ་སྐྱེས་པ། ཁྱབ་པ། རྟག་པ། ཆ་མེད་པ། བྱ་བ་མེད་པ་ཡིན་ནོ། ། ཞེས་སོ་ཞེས་གསུངས་པའི་ཕྱིར་

• 234 •
 གྲུབ་མཐའི་དོགས་དཔྱོད།
ཟེར། ཡང་ཁ་ཅིག་གིས། དེ་མི་འཐད་པར་ཐལ། འབྱུང་བཞི་མ་ཁྱབ་པའི་རྫས་དང་། གཞན་ཁྱབ་པའི་རྫས་
ཡིན་པའི་ཕྱིར་ཏེ། ཊཱིཀ་ཆེན་ལས། ནམ་མཁའ་སོགས་ལྔ་ནི་ཐམས་ཅད་དུ་སོང་བའི་རྫས་ཞེས་བྱའོ། ། ས་ལ་
སོགས་པ་བཞི་ནི་ཐམས་ཅད་དུ་སོང་བ་མ་ཡིན་པའི་རྫས་ཞེས་བྱའོ། ། ཞེས་གསུངས་པའི་ཕྱིར་ཟེར། ཁ་ཅིག་གིས།
བྱེ་བྲག་པས་ཚིག་གི་དོན་དྲུག་གི་ནང་ནས། ཡོན་ཏན་ལ་ཆ་གཉིས་དང་ལས་ནི་མི་རྟག་པ་ཁོ་ན་དང་གཞན་བཞི་བོ་
གང་རུང་ལ་རྟག་པས་ཁྱབ་པར་འདོད་པ་ཡིན་ཏེ། རྩ་བར། གཞན་རྟག་ཡོན་ཏན་ཆ་གཉིས་ལས་མི་རྟག ཅེས་
དང༌། གྲུབ་འགྲེལ་ལས། ཚིག་གི་དོན་དྲུག་གི་ཡོན་ཏན་དང་ལས་གཉིས་མ་ཡིན་པ་རྣམས་རྟག་པ་དང། ཡོན་
ཏན་ལ་རྟག་མི་རྟག་གཉིས་ཡོད་ཅིང་ལས་ནི་མི་རྟག་པ་ཁོ་ན་ཡིན་ཏེ། ལེགས་ལྡན་གྱིས་ཡོན་ཏན་ཡང་ཁ་ཅིག་ནི་རྟག་
པའོ། ། ཁ་ཅིག་ནི་མི་རྟག་པའོ། ། ལས་ནི་མི་རྟག་པ་ཉིད་དོ། ། ཞེས་སོ་ཞེས་གསུངས་པའི་ཕྱིར་ཟེར། ལ་ལས།
དེ་མི་འཐད་པར་ཐལ། རྗེས་ལ་ཡང་ཆ་གཉིས་ཡོད་པའི་ཕྱིར་ཏེ། བདག་སོགས་བཞི་བོ་རྟག་པ་ཡིན་པ་གྲུབ་འགྲེལ་
དུ་སྔར་དྲངས་ཟིན་པའི་ལུང་དེར་གསལ་ལ། འབྱུང་བཞི་ལ་ཕྲ་རག་གཉིས་ལས་ཕྲ་བ་བཞི་རྟག་པ་ཡིན་པར་ཐལ།
གྲུབ་འགྲེལ་ལས། ལེགས་ལྡན་གྱིས་དེ་བཞིན་དུ་ས་དང་ཆུ་དང་མེ་དང་རླུང་གི་རྡུལ་ཕྲ་རབ་དེ་དག་ཀྱང་རྟག་པ་སྟེ།
ཞེས་སོགས་དང་། ཊཱིཀ་ཆེན་དུའང་དེ་ལྟར་གསུངས་པའི་ཕྱིར་ཏེ། དེ་ཉིད་ལས། རྫས་དེ་དག་ཀྱང་རྟག་པའི་རྫས་
དང་མི་རྟག་པའི་རྫས་གཉིས་སུ་ངེས་ལ། ནམ་མཁའ་ལ་སོགས་པ་ལྔ་ནི་ཐམས་ཅད་དུ་རྟག་པ་ཁོ་ན་ཡིན་ཞིང་། ས་
ལ་སོགས་པ་བཞིའི་རྡུལ་ཕྲན་རྣམས་ནི་རྟག་པ་ཡིན་ལ། རྡུལ་ཕྲན་གྱིས་བརྩམས་པའི་རགས་པ་རྣམས་ནི་མི་རྟག་
པར་འདོད་དོ། ། ཞེས་གསུངས་པའི་ཕྱིར་ཟེར། ཁ་ཅིག་གིས། བྱེ་བྲག་པས་ཡིད་ཀྱི་རྫས་བློ་ཡིན་པར་ཁས་ལེན་པ་
ཡིན་ཏེ། རྩ་བར། ཡིད་ནི་རྟག་དངོས་རྟོག་བཅས་ཡུལ་ཅན་བློ། ། ཞེས་དང་། གྲུབ་འགྲེལ་ལས། ཡིད་ནི་ངོ་བོ་
རྟག་དངོས་བྱ་བ་དང་བཅས་པ་དང་། བཅས་པ་མ་ཁྱབ་པ་དང་། རྟོག་བཅས་ཡུལ་ཅན་བློར་འདོད་དེ། ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། དེའི་ལུགས་ལ་བློ་ཤེས་པ་ཡིན་ལ་ཡིད་ཀྱི་རྫས་ཤེས་པ་
མ་ཡིན་པའི་ཕྱིར་ཏེ། ཊཱིཀ་ཆེན་ལས། བློ་ནི་ཤེས་པ་སྟེ། ཞེས་སོགས་གསུངས་པའི་ཕྱིར་དང་། ཡང་དེ་ཉིད་ལས།
ཡིད་ཀྱི་རྫས་ནི་ཇི་ལྟ་བུ་རྟགས་གང་གིས་དཔག་བྱ་གང་ཞེ་ན། དབང་པོ་ལྔ་དང་ཡུལ་ལྔ་ཕྲད་པ་ཅིག་ཅར་ཉེ་ཡང་
ཤེས་པ་ལྔ་ཅིག་ཅར་མི་སྐྱེ་བའི་རྟགས་ལས། དབང་པོ་དང་དོན་ལས་མ་གཏོགས་པའི་ཤེས་པའི་རྒྱུ་ཡོད་པར་ཐལ།
དེ་ལ་ཡིད་ཅེས་བརྗོད་དོ་ཞེས་སྨྲས་ཏེ། རྐང་མིག་གི་མདོ་ལས། ཤེས་པ་ཅིག་ཅར་མི་སྐྱེས་ཡིད་ཀྱི་རྟགས་སོ། །
ཞེས་འབྱུང་ངོ་། ། དེ་ཡང་ཤེས་པ་མ་ཡིན་པའི་ལུས་ཅན་གྱི་རྫས་རྟག་པར་འདོད་ལ། ཞེས་གསུངས་པའི་ཕྱིར་ཟེར།
ཁ་ཅིག་གིས། བྱེ་བྲག་པས་ཡོན་ཏན་ནི་ཁྱད་པར་བཞི་དང་ལྡན་པར་འདོད་དེ། རྫས་ལ་བརྟེན་པ། ཡོན་ཏན་
གཞན་དང་མི་ལྡན་པ། འདུ་བ་དང་འབྲེལ་བ་ན་ཡང་རྒྱུ་མེད་པ། རྟགས་མཚན་ལ་མི་ལྟོས་པ་བཞིའི་ཁྱད་པར་དང་

• 235 •
གྲུབ་མཐའི་དོགས་དཔྱོད། 
ལྡན་པའི་ཕྱིར་ཏེ། གྲུབ་འགྲེལ་ལས། ཡོན་ཏན་ནི་ངོ་བོ་ཁྱད་པར་བཞི་ལྡན་ཡིན་ཏེ། རྫས་ལ་བརྟེན་པ། ཡོན་
ཏན་གཞན་དང་མི་ལྡན་པ། འདུ་བ་དང་འབྲེལ་བ་ན་ཡང་རྒྱུ་མེད་པ། རྟགས་མཚན་ལ་མི་ལྟོས་པ་བཞིའི་ཁྱད་པར་
དང་ལྡན་པའི་ཕྱིར། ཞེས་དང་། འདིའི་ལྟོས་མེད་ཚད་མ་དང་རྟགས་ལ་མི་ལྟོས་པ་ཡིན་པས་སྒྲུབ་བྱེད་ཀྱི་རྟགས་
དང་། ཚད་མར་མ་འཁྲུལ་བར་གྱིས་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། འདིའི་ལྟོས་
མེད་དེ་སྒྲུབ་བྱེད་ཀྱི་རྟགས་ལ་མི་ལྟོས་པ་ལ་བྱེད་པའི་ཕྱིར་ཏེ། ཊཱིཀ་ཆེན་ལས། ལྟོས་པ་མེད་པ་ནི་རྟགས་ལ་མི་ལྟོས་
པའོ། ། དེ་ཡང་ཡོན་ཏན་ནི་རྫས་ཀྱི་རྟགས་ཡིན་ལ། རྫས་ནི་རྟགས་ཅན་ཡིན་ཏེ། ཡོན་ཏན་འདི་ལྟ་བུ་དང་ལྡན་
པའི་ཕྱིར་ཞེས་པའི་རྟགས་ལས་རྫས་སུ་སྒྲུབ་དགོས་པའི་ཕྱིར་ཏེ། ཡོན་ཏན་གྱི་རྟེན་བྱེད་པས་རྫས་སུ་བཞག་པའི་
ཕྱིར་རོ། ། ཡོན་ཏན་ལ་ནི་ཡོན་ཏན་གཉིས་པ་མི་རྟེན་པས་ཡོན་ཏན་ནི་རྟགས་ཁོ་ནའོ། ། ཞེས་གསུངས་པའི་ཕྱིར་
ཟེར་བ་ལ་བརྟག་དགོས་སོ། ། གྲུབ་འགྲེལ་ལས། ཡོན་ཏན་གྱི་གྲངས་ལ་གང་འདྲེན་ཅུང་ཟད་མི་མཐུན་ཡང་།
གྲངས་ནི་ཉེར་བཞི་ཁོ་ནར་ཤིང་རྟ་ཆེན་པོ་དུ་མས་བཤད་དེ། ཇི་སྐད་དུ། གཟུགས་དྲི་རོ་རེག་གྲངས་ཚད་
དང་། ། སོ་སོ་བ་དང་རྣམ་དབྱེ་དང་། ། གཞན་དང་གཞན་མིན་བློ་རྣམས་དང༌། ། བདེ་སྡུག་འདོད་སྡང་འབད་
པ་དང་། ལྕི་གཤེར་དྲི་སྣུམ་འདུ་བྱས་དང་། ། ཆོས་དང་ཆོས་མིན་ཉི་ཤུ་བཞི། ། ཞེས་པ་ལྟར། ལེགས་ལྡན་གྱིས་
ཀྱང། ཡོན་ཏན་ཉི་ཤུ་རྩ་བཞི་ནི་ཡོན་ཏན་གྱི་ཚིག་གི་དོན་ཡིན་ལ། དེ་ནི་འདི་ལྟ་སྟེ། གཟུགས་དང་རོ་དང་དྲི་དང་
རེག་བྱ་དང་གྲངས་དང་པོང་ཚོད་དང་འདུ་བ་དང་འབྲལ་བ་དང་གཞན་ཉིད་དང་གཞན་མིན་པ་ཉིད་དང་བློ་རྣམས་
དང་བདེ་བ་དང་སྡུག་བསྔལ་བ་དང་འདོད་པ་དང་ཞེ་སྡང་བ་དང་འབད་པ་ཞེས་བྱ་བ་རྣམས་ནི་ཡོན་ཏན་ནོ། །
ཞེས་དང་། བྱེ་བྲག་པའི་མདོ་ལས་ཀྱང་གཟུགས་དང་རོ་དང་དྲི་དང་རེག་པ་རྣམས་དང་སོ་སོ་བ་ཉིད་དང་ལྡན་པ་
དང་རྣམ་པར་དབྱེ་བ་དང་གཞན་དང་གཞན་མིན་པ་ཉིད་དང་བློ་རྣམས་དང་བདེ་བ་དང་སྡུག་བསྔལ་བ་དང་སྡང་
བདག་དང་འབད་པ་ཡོན་ཏན་དག་གོ ། ཞེས་དང་། ཀ་ཤིས་ཀྱང་དེ་དྲངས་ནས་རང་གི་སྒྲ་ལས་ལྕི་བ་ཉིད་དང་།
གཤེར་བ་ཉིད་དང་སྣུམ་པ་དང་། འདུ་བྱས་པ་དང་ཆོས་དང་ཆོས་མིན་དང་སྒྲ་རྣམས་བཟུང་ངོ་ཞེས་དང་། ཡང་
ལེགས་ལྡན་གྱིས་མཐའ་བཞི་དགག་པའི་སྐབས་སུ་རྟོག་གེ་འབར་བ་ལས་ཡོན་ཏན་ནི་ཉི་ཤུ་རྩ་བཞི་སྟེ་གཟུགས་དང་
སྒྲ་དང་དྲི་དང་རོ་དང་རེག་དང་གྲངས་དང་པོང་ཚོད་དང་སོ་སོ་བ་དང་ཕྲད་པ་དང་དབྱེ་བ་དང་གཞན་དང་གཞན་
མིན་དང་བློ་ལྔ་དང་བདེ་བ་དང་སྡུག་བསྔལ་བ་དང་འདོད་པ་དང་སྡང་བ་དང་འབད་པ་དང་ཆོས་དང་ཆོས་མིན་པ་
དང་བྱས་པའི་ཤུགས་ཞེས་བྱ་བ་དག་གོ་ཞེས་དང་། སྤྱན་རས་གཟིགས་བརྟུལ་ཞུགས་ལས་ཀྱང་། ཡོན་ཏན་གང་ཞེ་
ན་རྣམ་པ་ཉི་ཤུ་རྩ་བཞི་སྟེ། གཟུགས་དང་སྒྲ་དང་དྲི་དང་རོ་དང་རེག་པ་དང་གྲངས་དང་པོང་ཚོད་དང་སོ་སོ་བ་
དང་ཕྲད་པ་དང་དབྱེ་བ་དང་གཞན་དང་གཞན་མིན་པ་དང་མིག་གི་བློ་དང་རྣ་བའི་བློ་དང་སྣའི་བློ་དང་ལྕེའི་བློ་དང་

• 236 • གྲུབ་མཐའི་དོགས་དཔྱོད།
ལུས་ཀྱི་བློ་དང་བདེ་བ་དང་སྡུག་བསྔལ་བ་དང་འདོད་པ་དང་སྡང་བ་དང་ཆོས་དང་ཆོས་མིན་པ་དང་བྱས་པའི་
ཤུགས་དང་འབད་པའོ་ཞེས་པ་ལྟ་བུ་དབུ་ཚད་ཀྱི་ཤེས་བྱེད་མང་། དེས་ན་གྲངས་ལ་གང་འདྲེན་མི་མཐུན་པ་ནི།
ལྕིགཤེར་རོ་སྣུམ་འདུ་བྱས་ལྔ་སོགས་འདྲེན་མི་འདྲེན་གཞུང་ལས་ཤེས་སླ་ལ། བོང་ཚོད་དང་ཚད་གཅིག དེ་
བཞིན་དུ་ལྡན་ཕྲད་འདུ་གསུམ་གཅིག དབྱེ་བ་དང་བྲལ་བ་གཅིག་སྟེ་འདི་དག་འགྱུར་ཁྱད་ཙམ་ཡིན་པར་ཤེས་པར་
གྱིས། དེ་ལ་གཟུགས་དྲི་རོ་རེག་བཞིའི་འབྱུང་བཞིའི་ཡོན་ཏན་སྔར་ལྟར་དང་། སྒྲ་ནམ་མཁའི་ཡོན་ཏན། གྲངས་
བོང་ཚོད། སོ་སོ་བ། ཕྲད་པ། དབྱེ་བ་གཞན་གཞན་མིན་བདུན་དུས་ཕྱོགས་ཀྱི་ཡོན་ཏན། འཇུག་འགྲེལ་དང་།
ལེགས་ལྡན་དང་ཀ་ཤི་སོགས་ལྟར་བློ་དང་བདེ་སྡུག་འདོད་སྡང་ཆོས་ཆོས་མིན་འབད་པ་འདུས་བྱས་དགུ་ནི་བདག་གི་
ཡོན་ཏན། རྒྱས་པར་ཕྱེ་ན་བློ་ལ་ལྔ་དང་། འདུ་བྱས་ལ་ཤུགས་དང་བག་ཆགས་དང་གནས་པ་འཇིག་པ་སྟེ་གསུམ་
དབྱེ་བས་བཅོ་ལྔར་འགྱུར་རོ། ། ཞེས་གསུངས་སོ། ། འདི་ལ་དཔྱད་རྒྱུ་ཡོད་དེ། གོང་གི་ཚིགས་བཅད་ཀྱི་སྐབས་
སུ་བློ་ལྔ་སོ་སོར་བགྲངས་ན་ཉེར་བདུན་དང་གཅིག་ཏུ་བགྲངས་ན་ཉེར་གསུམ་ལས་ལྷག་མེད་པ་དང་དྲི་ལན་གཉིས་
གྲངས་པ་དང་། གོང་དུ་ལྕི་གཤེར་དྲི་སྣུམ་འདུ་བྱས་དང་། འོག་ཏུ་ལྕི་གཤེར་རོ་སྣུམ་འདུ་བྱས་ལྔ་ཞེས་པ་གཉིས་མི་
མཐུན་པ་དང་། རྟོག་གེ་འབར་བ་དང་། སྤྱན་རས་གཟིགས་བརྟུལ་ཞུགས་དྲངས་པ་དེར་ཉེར་ལྔ་ཡོད་ཀྱང་ཉེར་
བཞི་ཞེས་དྲངས་པ་དང་། ཡང་གྲུབ་བཤད་ལས། དེས་ན་ཉེར་ལྔ་རྣམ་ངེས་དར་ཊཱིཀ་ལས་ཀྱང་གསུངས་མོད་ཡི་གེ་
ནོར་རམ། དབྱེ་ཚུལ་གཅིག་ཡིན་བྱས་ན་རུང་ཙམ་མོ་ཞེས་ཡོན་ཏན་ཉེར་ལྔ་ཐུགས་ལ་མི་དགོངས་པ་འདྲ་བ་དང་།
ཊཱིཀ་ཆེན་ལས་ཀྱང་། ཡོན་ཏན་ནི་ཉི་ཤུ་རྩ་བཞི་སྟེ། རྐང་མིག་གི་མདོ་ལས། གཟུགས་དང་རོ་དང་དྲི་དང་རེག་པ་
རྣམས་དང་གྲངས་དང་ཚད་དང་སོ་སོ་བ་དང་ལྡན་པ་དང་རྣམ་པར་དབྱེ་བ་དང་གཞན་དང་གཞན་མ་ཡིན་པ་ཉིད་
དང་བློ་རྣམས་དང་བདེ་བ་དང་སྡུག་བསྔལ་དག་དང་འདོད་པ་དང་སྡང་བ་དག་དང་འབད་པ་ནི་ཡོན་ཏན་དག་གོ་
ཞེས་འབྱུང་ཞིང་། ། སློབ་དཔོན་ཀ་མ་ཤཱི་ལས། རང་གི་སྒྲ་ལས་ལྕི་བ་ཉིད་དང་སྣུམ་པ་དང་། འདུས་བྱས་དང་།
ཆོས་དང་ཆོས་མ་ཡིན་པ་དང་སྒྲ་རྣམས་གཟུང་ངོ༌། ། ཞེས་གསུངས་ཤིང་། སྐབས་གཞན་དུ་དྲོ་བ་དང་གཤེར་བ་
ཡང་ཡོན་ཏན་དུ་བཤད་པས་དེ་ལྟར་ཉི་ཤུ་རྩ་བཞིའོ། ། ཞེས་གསུངས། ལུང་འདིར་ཡ་ཡོན་ཏན་ཉེར་ལྔ་ཡོད་
ཀྱང་ཉེར་བཞིར་གསུངས་པ་འདིར་དྲངས་མ་ཐག་པའི་ཀ་ཤཱིའི་གཞུང་དུ་གཤེར་བ་མེད་ལ། གྲུབ་འགྲེལ་དུ་དྲངས་
པ་དེར་ཡོད་པ་སོགས་ཀྱིས་ཕྱིར་རོ། ། ཊཱིཀ་ཆེན་དུ་དྲོ་བ་ཡོན་ཏན་གཅིག་ཏུ་བགྲངས་པ་སྔར་གྲུབ་འགྲེལ་དུ་དྲངས་
པའི་ལུང་གང་དང་མི་མཐུན་པས་དཔྱད་གཞི་ཆེ། ལ་ལས། ནང་བའི་གྲུབ་མཐའ་སྨྲ་བ་ལ། རྫས་སྤྱི་སོགས་ཆོད་
ན་ནང་བའི་གྲུབ་མཐའ་སྨྲ་བ་བཞི་བོ་གང་རུང་གིས་མ་ཁྱབ་པའི་ཕྱིར་ཏེ། འོག་མའི་གྲུབ་མཐའ་དོར་ནས་གོང་མར་
མ་ཞུགས་པའི་གང་ཟག་ཡོད་པའི་ཕྱིར་ཏེ། ལྷུན་པོའི་མཛེས་རྒྱན་ལས། ནང་པའི་གྲུབ་མཐའ་སྨྲ་བའི་གང་ཟག་

• 237 •
གྲུབ་མཐའི་དོགས་དཔྱོད།
ཡིན་ན་གྲུབ་མཐའ་སྨྲ་བ་བཞི་བོ་གང་རུང་ཡིན་པས་མ་ཁྱབ་སྟེ། གྲུབ་མཐའ་སྨྲ་བ་འོག་མ་ཁ་ཅིག་གིས་གྲུབ་མཐའ་
གོང་མའི་རིགས་པའི་ཚུལ་ལ་བློ་སྦྱངས་ནས་རང་གི་ཐུན་མོང་མ་ཡིན་པའི་གྲུབ་པའི་མཐའ་ལ་རིགས་པའི་གནོད་པ་
འབབ་པར་ཤེས་ནས་སྔར་གྱི་ངེས་ཤེས་ལོག་ནའང་གྲུབ་མཐའ་གོང་མའི་ལྟ་བ་ལ་ངེས་ཤེས་མ་སྐྱེས་པའི་གནས་སྐབས་
ཡོད་པའི་ཕྱིར་རོ། ། དེ་ནི་ནང་བའི་གྲུབ་མཐའ་སྨྲ་བའི་གང་ཟག་ཡིན་ཏེ། དཀོན་མཆོག་གསུམ་ལ་སྐྱབས་སུ་སོང་
ཞིང་ལྟ་བ་བཀར་བཏགས་ཀྱི་ཕྱག་རྒྱ་བཞི་ཁས་ལེན་པའི་ཕྱིར་རོ། ། ཞེས་གསུངས་པའི་ཕྱིར་ཟེར། འདི་ལ་ཁ་ཅིག
དེ་མི་འཐད་པར་ཐལ། འོག་མའི་གྲུབ་མཐའ་བཏང་བ་དང་གོང་མའི་གྲུབ་མཐར་ཞུགས་པ་དུས་མཉམ་པའི་ཕྱིར་
ཏེ། དངོས་སྨྲ་བའི་གྲུབ་མཐའ་བཏང་བ་དང་། དངོས་པོ་ཉིད་མེད་པར་སྨྲ་བའི་གྲུབ་མཐའ་རྙེད་པ་དུས་མཉམ་
པའི་ཕྱིར་ཏེ། ཀུན་མཁྱེན་བླ་མའི་སྐབས་དང་པོའི་མཐའ་དཔྱོད་ལས། དེ་རྟེན་འབྲེལ་གྱི་རྟགས་ཀྱིས་དེ་སྒྲུབ་ཀྱི་
ཕྱིར་རྒོལ་ཡང་དག་ཏུ་སོང་བ་ནས་བདེན་གྲུབ་ཀྱི་དམ་བཅའ་དང་དངོས་སྨྲ་བའི་གྲུབ་མཐའ་བཏང་ལ། དབུ་མར་
ཞུགས་ཟིན་པ་དང་དབུ་མ་བའི་ལྟ་བ་རྙེད་པ་དང་བདེན་མེད་དུ་ཁས་ལེན་པ་རྣམས་དུས་མཉམ་ཡིན་པའི་ཕྱིར།
ཞེས་དང་། ལམ་རིམ་ལས། དེ་ལྟ་ན་ཕྱི་རྒོལ་དེས་ཇི་སྲིད་དུ་དངོས་སྨྲ་བའི་གྲུབ་མཐའ་མ་དོར་བ་དེ་སྲིད་དུ་རང་གི་
ངོ་བོས་གྲུབ། ནས། གང་གི་ཚེ་དངོས་པོ་འགའ་ཞིག་རང་གི་ངོ་བོས་གྲུབ་པ་མེད་པར་ཚད་མས་རྟོགས་པ་ནས་
དངོས་པོར་སྨྲ་བའི་གྲུབ་མཐའ་བཏང་བ་ཡིན་ནོ། ། ཞེས་གསུངས་པའི་ཕྱིར་ཟེར་བ་ལ་དཔྱད་དགོས། ཁ་ཅིག་ན་
རེ། ལྟ་བ་བཀར་བཏགས་ཀྱི་ཕྱག་རྒྱ་བཞི་ཁས་ལེན་པའི་གང་ཟག་དེ། ནང་བའི་གྲུབ་མཐའ་སྨྲ་བའི་མཚན་ཉིད་
ཡིན་པར་གྲུབ་ཕྲེང་ལས་གསུངས་པ་ལྟར་ཡིན་པའི་ཕྱིར་ཏེ། ནང་བའི་གྲུབ་མཐའ་སྨྲ་བ་ལ། འདུས་བྱས་ཐམས་
ཅད་མི་རྟག་པ་སོགས་བཞི་ཀ་རྟོགས་པས་ཁྱབ་པའི་ཕྱིར་ཏེ། ཕར་ཕྱིན་ལམ་སྒྲིག་ལས། དེ་ལྟར་ན་བྱེ་བྲག་ཏུ་སྨྲ་བ་
དང༌། མདོ་སྡེ་བ་སོགས་ཀྱིས་ཀྱང་ཟག་བཅས་ཀྱི་ཕུང་བོ་བདེན་སྟོང་དུ་རྟོགས་པར་ཐལ་བར་འགྱུར་ཏེ། མི་རྟག་པ་
དང་དུཁ་སོགས་སུ་རྟོགས་པའི་ཕྱིར་རོ། ། ཞེས་གསུངས་པའི་ཕྱིར་དང་། འདུས་བྱས་ཐམས་ཅད་མི་རྟག་སོགས་
སུ་མ་རྟོགས་པར། དེ་དག་ཏུ་དམ་བཅའ་མི་རིགས་པའི་ཕྱིར་ཏེ། དེ་ལྟར་དུ་ཚད་མས་ངེས་པ། དེ་ལྟར་དུ་དམ་
བཅའ་རིགས་པའི་ཁྱབ་བྱེད་ཡིན་པའི་ཕྱིར་ཏེ། མི་སྣང་བའི་ཁྱབ་བྱེད་མ་དམིགས་པའི་རྟགས་སྦྱོར་འགོད་རྒྱུ་ཡོད་
པའི་ཕྱིར་དང་། ལེའུ་དང་པོའི་མཐའ་དཔྱོད་ལས་ཀྱང་། གང་ཟག་དེས་ཆོས་དེ་ཚད་མས་མ་ངེས་ན། གང་ཟག་
དེས་ཆོས་དེ་ཡོད་ཅེས་དམ་བཅའ་མི་རིགས་པས་ཁྱབ་པར་ཐལ། འདོད་པའི་ཕྱིར་ན། རྣམ་པ་གཅིག་ཏུ་མ་ཁྱབ་སྟེ།
བསྐལ་དོན་གྱི་དོན་མ་རྟོགས་པ་ལ་ལུས་སོགས་སྒྲུབ་རྟགས་ཀྱི་ཚད་མ་གསུམ་མི་འཇུག་པས་ཡིད་དཔྱོད་ཀྱིས་དམ་
བཅའ་ཙམ་ཡང་མི་རིགས་ལ། གང་ཟག་དེས་མ་རྟོགས་པའི་ཆོས་ལ་དངོས་སྟོབས་དང་ཡིད་ཆེས་ཀྱི་འཇུག་པ་ཅན་
ཆེས་མང་པ་ཡོད་པའི་ཕྱིར་བྱས་ན་སྡེ་བདུན་དང་རྣམ་བཤད་སོགས་དང་མཐུན་ནོ། ། འདོད་ན། མདུན་གྱི་སྐྱེས་

• 238 • གྲུབ་མཐའི་དོགས་དཔྱོད།
བུལན་འདེབས་པ་པོས་ཚད་མས་མ་ངེས་པའི་ཆོས་ཡོད་པར་ཐལ། གཞི་གྲུབ་ན་མདུན་གྱི་ལན་འདེབས་པ་པོས་
ཚད་མས་གྲུབ་པས་མ་ཁྱབ་པའི་ཕྱིར། འདོད་ན། དེ་འདྲའི་ཆོས་ཁོ་ཁོ་རང་ཡིན་པར་ཐལ། དེ་ཡོད་པའི་ཕྱིར་ན་
མ་ཁྱབ། འདོད་མི་ནུས་ཏེ། དེས་དེ་ཡོད་པར་དངོས་སྟོབས་རྗེས་དཔག་གིས་རྟོགས་པའི་ཕྱིར། ཞེས་གསལ་བར་
གསུངས་པའི་ཕྱིར་ཟེར། འདི་ལ་ཁ་ཅིག དེ་མི་འཐད་དེ། གཞན་དུ་ན་ཐལ་རང་གང་རུང་ལT
 ། སྟོང་ཉིད་རྟོགས་
པས་ཁྱབ་པར་ཐལ་བར་འགྱུར་ལ། དེ་འདོད་ན་གཞུང་དུ་མ་དང་འགལ་བར་ཐལ་བའི་ཕྱིར་རོ། ། ཞེས་ཟེར། ལ་
ལས། དེ་མི་འཐད་པར་ཐལ། ནང་བའི་གྲུབ་མཐའ་སྨྲ་བ་ལ་ལྟ་བ་བཀར་བཏགས་ཀྱི་ཕྱག་རྒྱ་བཞི་ཁས་ལེན་པའི་མ་
ཁྱབ་པའི་ཕྱིར་ཏེ། འདུ་བྱས་ཐམས་ཅད་མི་རྟག་པར་ལྟ་བའི་ལྟ་བ་རང་རྒྱུད་ལ་སྐྱེས་ནས་གཞན་གསུམ་རང་རྒྱུད་ལ་-
མ་སྐྱེས་པའི་གང་ཟག་ཡོད་པའི་ཕྱིར་ཏེ། འདུས་བྱས་ཐམས་ཅད་མི་རྟག་པར་འཐད་དོ་སྙམ་དུ་འཛིན་པའི་བློ་རང་
རྒྱུད་ལ་སྐྱེས་ནས་གཞན་ལ་དེ་ལྟར་མ་སྐྱེས་པ་ཡོད་པའི་ཕྱིར་ཏེ། འདུས་བྱས་ཐམས་ཅད་མི་རྟག་པར་རྟོགས་ནས་
གཞན་རྣམས་མ་རྟོགས་པའི་གང་ཟག་ཡོད་པའི་ཕྱིར་ཏེ། རྒྱལ་ཚབ་ཀྱི་ཚད་མའི་ལམ་སྒྲིགས་ལས། འདུས་བྱས་མི་
རྟག་པར་རྟོགས་པ་ལས་ཟག་བཅས་སྡུག་བསྔལ་དུ་རྟོགས་ཤིང་དེ་ལས་བདག་མེད་རྟོགས་པ་འབྱུང་སྟེ། ཞེས་
གསུངས་པའི་ཕྱིར། རྩ་བར་མ་ཁྱབ་ན། ཁྱབ་པར་ཐལ། འདུས་བྱས་ཐམས་ཅད་མི་རྟག་པར་འཐད་དོ་སྙམ་པའི་
བློ་རང་རྒྱུད་ལ་སྐྱེས་ནས་གཞན་ལ་དེ་ལྟར་མ་སྐྱེས་པའི་གང་ཟག་ཡིན་ན། ནང་བའི་གྲུབ་མཐའ་སྨྲ་བ་ཡིན་པས་ཁྱབ་
པའི་ཕྱིར་ཏེ། དེ་གྲུབ་མཐའ་སྨྲ་བ་ཡིན་པ་གང་ཞིག ཕྱི་རོལ་པའི་གྲུབ་མཐའ་སྨྲ་བ་མ་ཡིན་པའི་ཕྱིར་ཟེར་བ་ལའང་
དཔྱད་རྒྱུ་ཡོད། ཁ་ཅིག་གིས། བདག་ཅག་གི་སྟོན་པས་ཆོས་འཁོར་སྐོར་བའི་སྔོན་དུ་གྲུབ་མཐའ་བཞི་མེད་ལ།
འགྲེལ་བྱེད་རྣམས་ཀྱིས་འཁོར་ལོ་གསུམ་གྱི་དགོངས་པ་འགྲེལ་བ་ལ་བརྟེན་ནས་གྲུབ་མཐའ་སྨྲ་བ་བཞི་བྱུང་བའི་ཕྱིར་
ཏེ། གྲུབ་ཕྲེང་ལས། དེའི་འོག་ཏུ་འགྲེལ་བྱེད་རྣམས་ཀྱིས་འཁོར་ལོ་གསུམ་གྱི་དགོངས་པ་སོ་སོར་བཀྲལ་བ་ལ་
བརྟེན་ནས་གྲུབ་མཐའ་སྨྲ་བ་བཞི་བྱུང་སྟེ། དེ་དག་ལས་དོན་སྨྲ་སྡེ་གཉིས་ཀྱིས་འཁོར་ལོ་དང་པོ་དང་། ངོ་བོ་ཉིད་
མེད་པར་སྨྲ་བས་འཁོར་ལོ་བར་བ་དང་། རྣལ་འབྱོར་སྤྱོད་པ་རྣམས་ཀྱིས་འཁོར་ལོ་ཐ་མའི་རྗེས་སུ་འབྲངས་ནས་
གཞི་ལམ་འབྲས་གསུམ་གྱི་རྣམ་བཞག་དམ་བཅའ་བར་བྱེད་དོ། ། ཞེས་གསུངས་པའི་ཕྱིར། ཡང་དེ་ལྟར་དུ་ཐལ།
སེམས་ཙམ་པ་ཡིན་ན་ཐེག་བསྡུས་སོགས་ཀྱི་རྗེས་སུ་བྱུང་བས་ཁྱབ་པའི་ཕྱིར་ཏེ། དབུ་མའི་མཐའ་དཔྱོད་ལས། དེ་
དུས་འཕགས་ཡུལ་དུ་སེམས་ཙམ་པ་མ་བྱུང་བའི་ཕྱིར། ཞེས་དང་། ཀུན་གཞིའི་མཐའ་དཔྱོད་ལས། སེམས་ཙམ་
པ་མ་ཡིན་པར་ཐལ། ཐེག་བསྡུས་སོགས་ཀྱི་སྔོན་ནས་བྱུང་བའི་ཕྱིར། ཞེས་དང་། རྩ་བར། འཁོར་ལོ་དང་པོའི་
དོན་བཞིན་དོན་སྨྲ་དང་། ། བར་མཐའི་ལུགས་བཞིན་དབུ་སེམས་གཉིས་བཞག་ཕྱིར། ། ཞེས་གསུངས་པའི་ཕྱིར་
ཟེར། ལ་ལས། དེ་མི་འཐད་པར་ཐལ། བདག་ཅག་གི་སྟོན་པས་འཁོར་ལོ་གསུམ་སྐོར་བའི་སྔ་རོལ་ཏུའང་གྲུབ་

• 239 •
གྲུབ་མཐའི་དོགས་དཔྱོད།
མཐའ་བཞི་ཡོད་པའི་ཕྱིར་ཏེ། བདག་ཅག་གི་སྟོན་པས། ཉན་ཐོས་སྡེ་བའི་བསམ་ངོ་དང་མཐུན་པར་འཁོར་ལོ་
དང་པོ་དང༌། དངོས་པོ་ཉིད་མེད་པར་སྨྲ་བའི་བསམ་ངོ་དང་མཐུན་པར་བཀའ་བར་བ་དང་། སེམས་ཙམ་པའི་
བསམ་ངོ་དང་མཐུན་པར་འཁོར་ལོ་མཐའ་མ་སྐོར་བའི་ཕྱིར་ཏེ། མདོ་སྡེ་དགོངས་འགྲེལ་ལས། བཅོམ་ལྡན་འདས་
ཀྱིས་དང་པོར་ཡུལ་ཝ་ར་ནཱ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་
རྣམས་ལ། ཞེས་སོགས་དང་། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་ཞེས་སོགས་དང་། ཐེག་པ་
ཐམས་ཅད་ལ་ཡང་དག་པར་ཞུགས་པ་རྣམས་ལ་ཞེས་སོགས་གསུངས་པའི་ཕྱིར་དང༌། སྟོན་པའང་གྲུབ་མཐའ་སྨྲ་
བ་མ་ཡིན་པར་ཐལ་བའི་ཕྱིར་རོ་ཟེར་ན་དཔྱད། ཁ་ཅིག་གིས། ཐེག་པ་ལ་གསུམ་དུ་གྲངས་ངེས་པ་མ་ཡིན་པར་
ཐལ། དེ་ལྟར་གྲངས་ངེས་པ་དེ་མང་མི་དགོས་ཉུང་ན་མི་འདུ་བའི་གྲངས་ངེས་མ་ཡིན་པའི་ཕྱིར། དང་པོ་དེར་ཐལ།
སྡོང་པོ་བཀོད་པའི་རྣམ་པར་ཐར་བ་ལས། རྣམ་པར་སྣང་བྱེད་དཔལ་གྱི་འཇིག་རྟེན་གྱི་ཁམས་ན་དེ་བཞིན་
གཤེགས་པ་ཀུན་ནས་ཡེ་ཤེས་རིན་ཆེན་འོད་འཕྲོ་དཔལ་ཡོན་ཏན་གྱི་ཏོག་གི་རྒྱལ་བོ་མངོན་པར་རྫོགས་པར་སངས་
རྒྱས་མ་ཐག་ཏུ་སེམས་ཅན་དཔག་དུ་མེད་པ་དག་ཉན་ཐོས་ཀྱི་ས་ལ་བཀོད། སེམས་ཅན་དཔག་ཏུ་མེད་པ་དག་ནི་
རང་བྱང་ཆུབ་ལ་བཀོད། སེམས་ཅན་དཔག་ཏུ་མེད་པ་དག་ནི་ཤུགས་དང་ལྡན་པའི་སློབ་པས་ངེས་པར་འབྱུང་
བའི་བྱང་ཆུབ་ལ་བཀོད། ཅེས་སོགས་ཀྱིས་ཐེག་པ་བཅུ་གསུམ་སོགས་བཤད་པའི་ཕྱིར་དང་། ལང་གཤེགས་ལས།
ལྷ་ཡི་ཐེག་དང་ཚངས་པའི་ཐེག ། དེ་བཞིན་དུ་ནི་ཉན་ཐོས་དང་། ། དེ་བཞིན་གཤེགས་དང་རང་རྒྱལ་གྱི། །
ཐེག་པ་འདི་དག་ངས་བཤད་དོ། ། ཞེས་པ་ས་ལྔ་དང་། ཇི་སྲིད་སེམས་ནི་འབྱུང་གི་བར། ། ཐེག་པ་རྣམས་ལ་ཐུག་
པ་མེད། ། ཅེས་ཐེག་པ་ཐུག་མེད་དུ་གསུངས་པའི་ཕྱིར་རོ། ། རྟགས་གཉིས་པ་དེར་ཐལ། ཐེག་དམན་དང་ཐེག་
ཆེན་གཉིས་སུ་འདུས་པའི་ཕྱིར་ཟེར། ཁ་ཅིག་གིས། ལྟ་བ་བཀར་བཏགས་ཀྱི་ཕྱག་རྒྱ་བཞི་ཁས་ལེན་པའི་གང་ཟག་
ཡིན་ན། རང་རྐྱ་ཐུབ་པའི་རྫས་ཡོད་ཀྱི་བདག་མེད་ཁས་བླངས་པས་མ་ཁྱབ་སྟེ། གནས་མ་བུ་བས་རང་རྐྱ་ཐུབ་པའི་
། གྲུབ་ཕྲེང་ལས། གལ་ཏེ་གནས་མ་
རྫས་ཡོད་ཀྱི་བདག་ཁས་ལེན་ཀྱང་ནང་བའི་གྲུབ་མཐའ་སྨྲ་བ་ཡིན་པའི་ཕྱིར་ཏེ
བུ་པས་གང་ཟག་གི་བདག་ཁས་བླངས་པས་ནང་བའི་གྲུབ་མཐའ་སྨྲ་བ་མ་ཡིན་པར་འགྱུར་རོ་ཞེ་ན་སྐྱོན་མེད་དེ།
དེས་ཁས་བླངས་པའི་བདག་ནི་རང་རྐྱ་ཐུབ་པའི་རྫས་ཡོད་ཀྱི་བདག་ཡིན་ལ་ཕྱག་རྒྱ་བཞིའི་ནང་གི་བདག་མེད་ནི་
རྟག་གཅིག་རང་དབང་ཅན་གྱིས་སྟོང་པའི་བདག་མེད་པ་ལ་བྱེད་ཅིང་དེ་ནི་མང་བཀུར་སྡེ་ལྔས་ཀྱང་ཁས་ལེན་པའི་
ཕྱིར་ཞེས་གསུངས་པའི་ཕྱིར། འཇུག་པ་ལས། ཁ་ཅིག་དེ་ཉིད་གཞན་ཉིད་རྟག་མི་རྟག ། ལ་སོགས་བརྗོད་མེད་
གང་ཟག་རྫས་ཡོད་འདོད། ། ཅེས་དང་། འཇུག་པའི་ཊིཀ་ཆེན་ལས། རང་གི་སྡེ་བ་མང་པོས་བཀུར་བ་ཁ་ཅིག་ནི།
ཕུང་བོ་མ་གཏོགས་དེ་འཛིན་མ་གྲུབ་ཕྱིར། ། ཞེས་པའི་རིགས་པས་གང་ཟག་ཕུང་བོ་ལས་ངོ་བོ་ཐ་དད་པ་མིན་ལ་

: 240 • 
གྲུབ་མཐའི་དོགས་དཔྱོད།
ཕུང་བོའི་རང་བཞིན་ཅན་ཡང་མིན་ཏེ། ཡིན་ན་བདག་དེ་སྐྱེ་འཇིག་དང་ལྡན་པར་གྱུར་བས་དེའི་ཕྱིར་བདག་གམ་
གང་ཟག་ནི་ཕུང་བོ་ལས་དེ་ཉིད་དང་གཞན་དུ་མེད་དོ། ། དེ་བཞིན་དུ་གང་ཟག་ནི་རྟག་པ་དང་མི་རྟག་པ་ལ་སོགས་
པར་བརྗོད་དུ་མེད་དོ། ། གང་ཟག་དེ་རྫས་སུ་ཡོད་པར་ཡང་འདོད་དེ་ཞེས་གསུངས་པའི་ཕྱིར་ཟེར། ཡང་ཁ་ཅིག་
མང་བཀུར་སྡེ་ལྔས་རང་རྐྱ་ཐུབ་པའི་རྫས་ཡོད་ཀྱི་བདག་ཁས་ལེན་པར་བཤད་པ་མི་འཐད་པར་ཐལ། དེ་ལྔས་རང་
རྐྱ་ཐུབ་པའི་རྫས་ཡོད་ཀྱི་བདག་དང་། བདག་གིས་སྟོང་བ་དང་གང་ཡང་ཁས་མི་ལེན་པའི་ཕྱིར་ཏེ། དྲང་ངེས་ཡང་
སྙིང་ལས། མང་བཀུར་སྡེ་ལྔས་རང་རྐྱ་ཐུབ་པའི་རྫས་ཡོད་ཀྱི་བདག་ཁས་ལེན་པར་ཐལ། དེས་རང་རྐྱ་ཐུབ་པའི་
རྫས་ཡོད་ཀྱི་བདག་གིས་སྟོང་པ་ཁས་མི་ལེན་པའི་ཕྱིར་ན་མ་ཁྱབ། བདག་རང་རྐྱ་ཐུབ་པའི་རྫས་སུ་ཡོད་ན་ཕུང་བོ་
ལས་ངོ་བོ་ཐ་དད་པར་བརྗོད་དུ་མེད་ཟེར་དོན་མེད་ལ། རྫས་ཡོད་ཀྱི་བདག་གིས་སྟོང་པར་ཁས་ལེན་ནའང་བརྗོད་
དུ་མེད་ཟེར་དོན་མེད་པས་རྫས་ཡོད་དང་རྫས་ཡོད་ཀྱིས་སྟོང་བ་གང་དུའང་ཁས་མ་བླངས་པར་བརྗོད་དུ་མེད་བྱས་
པ་ཡིན་པའི་ཕྱིར། ཞེས་གསུངས་པའི་ཕྱིར། གྲུབ་འགྲེལ་ལས། དེས་ན་འདི་བས་བདག་མེད་འདོད་ལ། ལས་
འབྲས་ཀྱི་རྟེན་གང་ཟག་གམ་བདག་ནི་རྫས་སུ་མེད་པ་དང་རྫས་སུ་ཡོད་པ་སོགས་སུ་མི་འདོད་པས་གང་ཟག་སྨྲ་བ་
སོགས་ལས། བདག་སྨྲ་བ་ལེགས་ལྡན་སོགས་ཀྱིས་ཀྱང་མ་བཤད་པའི་ཕྱིར་ཏེ། རྟོག་གེ་འབར་བ་ལས། སྔར་
བསྟན་པའི་དགེ་འདུན་ཕལ་ཆེན་བ་སོགས་བརྒྱད་དང༌། ཕྱིས་བརྟན་པའི་གནས་བརྟན་པ་དང་ཐམས་ཅད་ཡོད་སྨྲ་
དང་། མང་སྟོན་པ་དང་། ཆོས་མཆོག་པ་དང་། འོད་སྲུང་བ་སོགས་ནི་ཆོས་ཐམས་ཅད་བདག་མེད་པར་སྨྲ་བ་
ཡིན་ལ། ལྷག་མ་གནས་མ་བུ་ལ་སོགས་པ་སྡེ་བ་ལྔ་ནི་གང་ཟག་ཏུ་སྨྲ་བ་ཡིན་ཏེ། གང་ཟག་ནི་ཕུང་བོ་ལས་དེ་ཉིད་
དང་གཞན་དུ་བརྗོད་དུ་མེད་པ་རྣམ་ཤེས་དྲུག་གིས་ཤེས་པར་བྱ་བ་འཁོར་བར་གྱུར་བ་ཡོངས་སུ་གསལ་བར་བྱ་བ་
ཡིན་ནོ་ཞེས་ཟེར། ཞེས་དང་། འབྲེལ་བཤད་འདི་དེ་ལྟར་བྱས་ལ། པཎ་ཆེན་ལྷན་སྐྱེས་རྡོ་རྗེ་ཀྱང་། ཁ་ཅིག་གང་
ཟག་ཅེས་སྨྲ་བ། ། རྟག་མིན་མི་རྟག་མ་ཡིན་ཟེར། ། ཞེས་སོ། ། ཞེས་གསུངས་པའི་ཕྱིར། ཡང་གྲུབ་འགྲེལ་ལས།
འཇུག་པའི་ལུང་དོན་ཐལ་འགྱུར་བ་ལྟར་ན་རྫས་ཡོད་ཁས་བླངས་པར་སོང་བའི་དོན་ཡིན་ནོ། ། ཞེས་གསུངས་པའི་
ཕྱིར་ཟེར་བ་ལ། ཡང་ཁ་ཅིག་གིས་དྲངས་མ་ཐག་པའི་རྟོག་གེ་འབར་བའི་ལུང་འདིར་གནས་མ་བུ་བས་བདག་ཁས་
ལེན་པར་གསལ་བར་བཤད་པས། གྲུབ་འགྲེལ་དུ་གནས་མ་བུ་བས་བདག་ཁས་མི་ལེན་པའི་ཤེས་བྱེད་དུ་དྲངས་
བའང་དཔྱད་གཞི་ཆེ་ཟེར། ཡང་ཁ་ཅིག་གིས། བཤད་མ་ཐག་ལྟར་ཁས་ལེན་མི་རུང་བར་ཐལ། གནས་མ་བུ་བ་
ལ་བདག་ཁས་ལེན་མི་ལེན་གཉིས་ཡོད་པས་ཕྱིར་ཏེ། གྲུབ་འགྲེལ་ལས། བྱེ་སྨྲ་བའི་ནང་ཚན་སྡེ་བ་བཅོ་བརྒྱད་ལ་
ཐེག་ཆེན་འདོད་མི་འདོད་གཉིས་ཡོད་པའི་འདི་ཐོགས་མེད་ཞབས་ཀྱི་དགོངས་པ་ཡིན་ཏེ། བྱེ་སྨྲ་བའི་གནས་མ་བུ་
བ་གང་ཟག་གི་བདག་མེད་ཕྲ་མོ་མི་འདོད་པ་ལ་ཐེག་ཆེན་བཀའ་མིན་ཞེས་སྐུར་བ་འདེབས་པའམ། སྣང་མི་སྡང་

གྲུབ་མཐའི་དོགས་དཔྱོད། • 241 •
གཉིས་ཡོད་ཅིང་དེའི་རིགས་པས་སྡེ་བ་གཞན་ལའང་སྡང་མི་སྡང་གཉིས་ཡོད་པའི་ཕྱིར་ཏེ། རྒྱུད་བླ་ཐོགས་འགྲེལ་
ལས། དེར་ངེས་པར་ལྟུང་བ་ཆོས་འདི་བ་ཉིད་དེ་དག་ལས། ཁ་ཅིག་ཐེག་པ་ཆེན་པོའི་ཆོས་ལ་སྡང་བ་སྟེ། ཞེས་
སོགས་ཀྱིས་དང་། ཡང་འགྲེལ་བ་དེ་ལས་རྣམ་པ་དུ་མའི་མུ་སྟེགས་པ་མང་པོ་དང་དེ་དང་མཐུན་པར་སྤྱོད་པ་ཆོས་
འདི་བ་ཉིད་དད་པ་ཡོད་ཀྱང་ཉེས་པར་བཟུང་བ་འཛིན་པ་སྟེ་དེ་དག་གང་ཞེ་ན། འདི་ལྟ་སྟེ། དོན་དམ་པ་ལ་མི་
མོས་པ་གང་ཟག་ཏུ་ལྟ་བ་སྟེ། ཞེས་གསུངས་པའི་ཕྱིར། འདི་གཉིས་ཀ་གནས་མ་བུ་བའི་བྱེ་བྲག་བྱེ་སྨྲ་ཁ་ཅིག་ཡིན་
ཏེ། ཆོས་འདི་བ་ཞེས་གཉིས་ཀར་བྱུང་བས་རང་སྡེ་ཡིན་ཅིང་། གང་ཟག་ཏུ་སྨྲ་བ་ཞེས་པས་བདག་སྨྲ་བར་བསྟན་
པའི་ཕྱིར། འདི་གཉིས་སྔ་མས་ཐར་བ་དོན་གཉེར་མི་བྱེད་ཅིང་། ཐེག་ཆེན་བཀའ་མིན་ཞེས་སྡང་བས་བཀར་ཁས་
མི་ལེན། ཕྱི་མས་ཐར་བ་དོན་དུ་གཉེར་ལ་ཐེག་ཆེན་ལ་མི་སྡང་བས་བཀར་འདོད་ཀྱང་། སྟོང་ཉིད་ལ་སྐྲག་ཅིང་
གཉིས་ཀས་གང་ཟག་ཏུ་ལྟ་བ་ཡིན་པའི་ཕྱིར། རྒྱུད་བླ་མའི་དར་ཊཱིཀ་ལས། སྔར་གོང་དུ་བཤད་པའི་ཆོས་འདི་བ་
དང་གང་ཟག་གི་བདག་ཁས་ལེན་པར་འདྲ་ཡང་། སྔ་མ་ལ་ཐར་བ་དོན་གཉེར་མེད་ཅིང་། ཐེག་པ་ཆེན་པོའི་ཆོས་
ལ་སྡང་བ་ཡིན་ལ་ཕྱི་མ་འདི་ཐར་བ་ཙམ་ལ་དོན་གཉེར་ཡོད་ཅིང་། ཐེག་པ་ཆེན་པོའི་ཆོས་ལ་སྐུར་བ་མི་འདེབས་པ་
ཁ་ཅིག་གོ ། ཞེས་སོ། ཞེས་གསུངས་པའི་ཕྱིར་ཟེར། འདི་ལའང་ཁ་ཅིག་ཉན་ཐོས་སྡེ་བ་ལ་ཐེག་ཆེན་བཀར་ཁས་
ལེན་པ་ཡོད་ཟེར་བ་མི་འཐད་པར་ཐལ། དེ་ལ་ཐེག་ཆེན་ཁས་མི་ལེན་པས་ཁྱབ་པའི་ཕྱིར་ཏེ། རྣམ་འགྲེལ་ཊཱིཀ་ཆེན་
ལས། གཞན་དག་ཐ་མ་འདི་མདོ་སྡེ་བའི་ལུགས་ལ་སྦྱོར་བ་འཐད་པ་མ་ཡིན་ཏེ། དེ་ཉིད་ཐེག་ཆེན་བཀར་མི་འདོད་
པས་འཁོར་ལོ་བར་བའི་མདོའི་དགོངས་པ་དེའི་ལུགས་ལ་མི་དགོས་པའི་ཕྱིར་དང་། དེས་ཀྱང་ཞེས་པ་སྔ་མ་སྡུད་
པའི་ཚིག་ཡིན་པའི་ཕྱིར་རོ། ། ཞེས་དང་། སྟོང་ཐུན་ལས། འདི་ལ་ཉན་ཐོས་སྡེ་བ་ཁ་ཅིག་ནི་རྒྱལ་བའི་གསུང་
རབ་ཐམས་ཅད་ངེས་དོན་ཁོ་ན་ཡིན་གྱི་དྲང་བའི་དོན་མི་སྲིད་པར་འདོད་ལ། ཁ་ཅིག་དྲང་ངེས་གཉིས་ཀ་ཡོད་པར་
འདོད་ཅེས་རྟོག་གེ་འབར་བ་ལས་བཤད་ལ། དེ་དག་ཐམས་ཅད་ཀྱང་དྲང་ངེས་ཀྱི་དོན་ནི་སྒྲ་ཇི་བཞིན་དུ་གཟུང་དུ་
རུང་མི་རུང་བ་ཉིད་ལ་འདོད་ཅིང་ཐེག་པ་ཆེན་པོའི་སྡེ་སྣོད་ནི་སངས་རྒྱས་ཀྱི་བཀའ་མ་ཡིན་པར་འདོད་ལ། ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། སྔར་དྲངས་པའི་གྲུབ་འགྲེལ་གྱི་ལུང་དང་། ལེགས་
བཤད་སྙིང་པོ་དང་། ཐར་ལམ་གསལ་བྱེད་དང་། ལམ་རིམ་དང་ཡིག་ཆ་སོགས་ལས་ཐེག་ཆེན་ཁས་ལེན་པའི་ཉན་
ཐོས་སྡེ་བ་ཡོད་པར་གསུངས་པའི་ཕྱིར་རོ། ། ལ་ལ་ན་རེ། གནས་མ་བུ་བས་བདག་མེད་ཕྲ་མོ་ཁས་མི་ལེན་ཀྱང་།
བདག་མེད་ཁས་ལེན་པས་ནང་བའི་གྲུབ་མཐའ་སྨྲ་བ་ཡིན་ཟེར་བ་མི་འཐད་པར་ཐལ། དེས་བདག་ཡོད་པར་
འདོད་པའི་ཕྱིར་ཏེ། ལྷུན་པོའི་མཛེས་རྒྱན་ལས། འཇུག་པ་རྩ་འགྲེལ་གྱི་ལུང་དོན་ཐལ་འགྱུར་བའི་རིགས་པས་
། ཚུལ་དེ་ནི་
ཕུལ་ནས་གང་ཟག་རྫས་ཡོད་ཁས་བླངས་བར་སོང་བའི་དོན་དུ་བྱེད་པའང་འཐད་པར་མི་སེམས་ཏེ

• 242 •
 གྲུབ་མཐའི་དོགས་དཔྱོད།
མང་བཀུར་སྡེ་ལྔར་མ་ཟད་བྱེ་སྨྲ་ཀུན་ལའང་མཚུངས་པའི་ཕྱིར་ཏེ། བྱེ་བྲག་སྨྲ་བ་ཐམས་ཅད་ཀྱིས་གང་ཟག་བདེན་
པར་འདོད་པས་བདེན་པའི་དོན་ཚུགས་ཐུབ་དང་། དེ་ཡང་གཞན་ལ་རག་མ་ལས་པའི་རྫས་ཡོད་དུ་དབུ་མ་ཐལ་
འགྱུར་བའི་རིགས་པས་འཕུལ་ནུས་པས། མང་བཀུར་སྡེ་ལྔ་ཁོ་ན་དམིགས་ཀྱིས་བཀར་བ་དོན་མེད་པར་གྱུར་བའི་
ཕྱིར་རོ། ། དེར་མ་ཟད་འདིས་གབཟག་རྫས་ཡོད་འདོད་པར་རྗེ་ཐམས་ཅད་མཁྱེན་པས་གསལ་བར་བཤད་དེ།
འཇུག་པའི་རྣམ་བཤད་ཆེན་མོ་ལས། འདི་དག་གི་འདོད་པ་བརྗོད་པའི་སྐབས་སུ་གང་ཟག་དེ་རྫས་སུ་ཡོད་པར་
ཡང་འདོད་དེ། ལས་གཉིས་ཀྱི་བྱེད་པ་པོ་དང་། དེ་གཉིས་ཀྱི་འབྲས་བུ་བདེ་སྡུག་གི་ཟ་བ་བོ་ཉིད་དུ་བརྗོད་པའི་
ཕྱིར་དང་། འཁོར་བར་བཅིངས་པ་དང་མྱང་འདས་ཀྱི་སྐབས་སུ་ཐར་བ་བོའམ་གྲོལ་བ་བོ་ཡིན་པའི་ཕྱིར་རོ། །
ཞེས་གསུངས་པའི་ཕྱིར། དབུ་མ་འཇུག་པ་ལས་ཀྱང་། གང་ཟག་རྫས་ཡོད་འདོད། ཅེས་དང་རང་འགྲེལ་ལས་
ཀྱང་རྫས་སུ་ཡོད་པར་སྨྲ་བ་བསལ་བའི་ཕྱིར་བཤད་པ་ཞེས་གསུངས་ཀྱི་རྫས་ཡོད་དུ་ཐལ་ལོ་ཞེས་དང་། རྫས་ཡོད་དུ་
འགྱུར་རོ་ཞེས་མ་གསུངས་པའི་ཕྱིར་དང་། དེ་ཡང་ཕྱོགས་སྔ་མར་བརྗོད་པའི་གཞུང་ཉིད་དུ་འབྱུང་བའི་ཕྱིར་དང་།
ཕྱོགས་གཞན་འགོག་པའི་རིགས་པའི་སྐབས་སུ་ཁོང་ན་གནས་པའི་དོགས་པ་སློང་བ་དང་མཐའ་གཞན་འགོག་པ་
སོགས་བྱེད་ཀྱི་ཕྱོགས་སྔའི་གཞུང་འགོད་པའི་ཚེ་ཁོ་རང་གི་འདོད་ཚུལ་ཁོ་ན་དྲང་བོར་སྨྲ་བ་ནི་རྒྱ་གར་མཁས་པའི་
ལུགས་སྲོལ་ཡིན་པའི་ཕྱིར་ཐལ་འགྱུར་བའི་རིགས་པས་ཕུལ་འཚམས་ཙམ་མིན་པར་ཤིན་ཏུ་གསལ་ལོ། ། གཞན་
ཡང་གནས་མ་བུ་བའི་ལུགས་ལ། གང་ཟག་ཕུང་བོ་སོགས་ཀྱི་ལེན་པ་བོ་དང་འདོར་བ་བོའི་རྫས་སུ་འདོད་པས་དོན་
དམ་པར་གྲུབ་པར་འདོད་ལ། ཕུང་བོ་རྣམས་རྒྱུར་བྱས་ནས་གང་ཟག་འཇོག་ཀྱང་དེས་གང་ཟག་བཏགས་ཡོད་དུ་
མི་འགྱུར་བར་འདོད་པ་ལ་ཀུན་མཁྱེན་དབྱིག་གཉེན་གྱིས་ནང་འགལ་བསྟན་ནས་གང་ཟག་བཏགས་ཡོད་དུ་
བསྒྲུབས་པ་མཛོད་འགྲེལ་གྱི་གནས་དགུ་པ་ན་གསལ་བར་ཡོད་པས་ཀྱང་ལུགས་འདིས་གང་ཟག་རང་རྐྱ་ཐུབ་པའི་
རྫས་ཡོད་དུ་འདོད་པ་གསལ་བར་འགྲུབ་པོ། ། ཡང་བཅོམ་ལྡན་འདས་ཀྱིས་གང་ཟག་གི་བདག་ཡོད་པར་གསུངས་
པ་ནི་གདུལ་བྱ་ཡུན་རིང་བོར་མུ་སྟེགས་ཀྱི་ལྟ་བ་ལ་གོམས་པས་བདག་མེད་པའི་ཆོས་བསྟན་པ་ལ་སྐྲགས་ནས་ཡང་
དག་པའི་ལམ་ལ་མི་འཇུག་པ་རྣམས་ལ་རེ་ཞིག་གང་ཟག་གི་བདག་ཡོད་པར་བསྟན་པས་དེ་དག་གི་དོན་དུ་འགྱུར་
བར་དགོངས་ཏེ་གསུངས་པར་ཀླུ་སྒྲུབ་ཡབ་སྲས་དང་རྗེ་ཐམས་ཅད་མཁྱེན་པས་བཤད་པས་གང་ཟག་གིས་བདག་
ཁས་ལེན་པའི་ནང་བ་ཡོད་པར་གྲུབ་ཅིང་། དེ་ཡང་གང་ཟག་རང་རྐྱ་ཐུབ་པའི་རྫས་ཡོད་ཀྱི་བདག་ཡོད་པ་ལ་བྱེད་
དགོས་པ་ནི་འཇུག་པའི་རྣམ་བཤད་ཆེན་མོ་ལས། ཇི་སྐད་དུ་དགེ་སློང་དག་ཕུང་བོ་ལྔ་ནི་ཁུར་རོ་ཁུར་འཁུར་བ་བོ་ནི་
གང་ཟག་གོ ། ཞེས་གསུངས་པ་ལྟ་བུའོ། ། འདི་ནི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པ་རྣམས་ཀྱིས་
ཞུས་པའི་ངོར་དེ་མེད་པར་མ་བསྟན་པར་ཁུར་འཁུར་བའི་གང་ཟག་ཡོད་པར་གསུངས་པས་ཚིག་ལ་དངོས་སུ་མེད་

གྲུབ་མཐའི་དོགས་དཔྱོད། • 243 •
ཀྱང་དོན་ནི་རྫས་སུ་ཡོད་དོ་ཞེས་གསལ་བར་གསུངས་ཤིང་གནས་མ་བུ་བས་གང་ཟག་གི་བདག་ཁས་ལེན་པ་ཡང་
དྲངས་མ་ཐག་པའི་ལུང་དེ་ལ་བརྟེན་པར་མཛོད་འགྲེལ་གྱིས་ཤེས་སོ། ། སྤྱན་རས་གཟིགས་བརྟུལ་ཞུགས་ཀྱིས་ཀྱང་
རང་གི་སྡེ་བ་རྣམ་པར་ཕྱེ་སྟེ་སྨྲ་བ་དང་། ཆོས་སྲུང་བ་དང་གོས་དམར་བ་དང་གནས་མ་བུ་དང་ས་སྟོན་པ་དང་ཆོས་
མཆོག་པ་དང་། ས་སྒྲོགས་རི་བ་དང་བདུན་ནི་ཕལ་ཆེར་གང་ཟག་གི་བདག་ཏུ་སྨྲ་བ་ཡིན་ནོ་ཞེས་གསུངས་སོ། །
དེས་ན་སྡེ་བ་བཅོ་བརྒྱད་ཀྱི་ནང་ཚན་གྱི་ས་སྟོན་པ་དང་། མདོ་སྡེ་བ་གཅིག་པར་འདོད་པ་ཡང་མི་འཐད་དོ། ། རྩ་
ཤེས་ཊིཀ་ཆེན་དུ། ལྟ་བ་ངན་པ་བཅུ་དྲུག་ངོས་བཟུང་བའི་སྐབས་སུ་བདག་སྔོན་དུས་ན་བྱུང་མ་བྱུང་གཉིས་ཀ་མ་
ཡིན་པར་ལྟ་བ་དང་རྟག་མི་རྟག་གཉིས་ཀ་མ་ཡིན་པར་ལྟ་བའི་ལྟ་ངན་གྱི་མཚན་གཞིར་མང་བཀུར་བའི་འདོད་ཚུལ་
འདི་བཞག་པ་དང༌། རིན་ཆེན་ཕྲེང་བ་ལས། གང་ཟག་ཕུང་བོར་སྨྲ་བ་ཡི། ། འཇིག་རྟེན་གྲངས་ཅན་འུག་ཕྲུག་
དང༌། ། ཞེས་སོགས་ཀྱི་དོན་འགྲེལ་བའི་སྐབས་སུ་ཊིཀ་ཆེན་དེ་ཉིད་དུ་གང་ཟག་ཙམ་དུ་སྨྲ་བ་ནི་གང་ཟག་རྫས་ཡོད་
དུ་སྨྲ་བའོ། ། ཕུང་བོ་ཙམ་དུ་སྨྲ་བ་ནི་རང་གི་སྡེ་བ་གང་ཟག་རྫས་སུ་མེད་ལ། ཕུང་བོ་རྫས་སུ་ཡོད་པར་སྨྲ་བའོ། །
ཞེས་དང་། ངོ་བོ་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་ཕྱེ་བའི་རྣམ་པར་རིགས་པ་ཙམ་གྱི་ཚུལ་ནི་
གདུལ་བྱ་རིམ་གྱིས་དོན་དམ་རྟོགས་པ་ལ་བཀྲི་བའི་ཕྱིར་དུ་སྟོན་པ་ཐུགས་རྗེ་ཅན་གྱིས་བཀའ་སྩལ་བའི་དྲང་དོན་
ཡིན་པའི་མཐུན་དཔེར། མང་པོས་བཀུར་བའི་གང་ཟག་ཏུ་སྨྲ་བ་ལྟར་ཞེས་གསུངས་འདུག་པས་ཀྱང་གང་ཟག་གི་
བདག་ཡོད་པར་གསུངས་པའི་གདུལ་བྱའི་མཚན་གཞིར་མང་བཀུར་འཇོག་རྒྱུ་ཡིན་པ་རྗེ་ཐམས་ཅད་མཁྱེན་པའི་
དགོངས་པར་སྣང་ངོ་། ། དོན་དེ་དག་ལ་དགོངས་ནས་མཁས་གྲུབ་སྨྲ་བའི་ཉི་མས་རྒྱུད་སྡེ་སྤྱི་རྣམ་དུ། སྤྱིར་ལྟ་བ་
བཀར་བཏགས་ཀྱི་ཕྱག་རྒྱ་བཞི་ཁས་ལེན་མི་ལེན་གྱིས་སངས་རྒྱས་པའི་ལྟ་བ་ཁས་ལེན་མི་ལེན་དུ་འཇོག་པ་ལས།
ཉན་ཐོས་སྡེ་བ་བཅོ་བརྒྱད་ཀྱི་མང་པོས་བཀུར་བ་དང་། བླ་མ་བ་དང་། ཆོས་སྦས་པ་དང༌། བཟང་པོའི་ལམ་པ་
རྣམས་བརྗོད་དུ་མེད་པའི་གང་ཟག་གི་བདག་ཁས་ལེན་པས་སངས་རྒྱས་པའི་ལྟ་བ་ཁས་ལེན་པར་མི་འཇོག་ཀྱང་
སྐྱབས་གནས་དང་ཚུལ་ཁྲིམས་སོགས་ཀྱི་སྒོ་ནས་སངས་རྒྱས་པར་འཇོག་གོ་ཞེས་གསུངས་ཤིང༌། འདི་ནི་རྗེ་ཡབ་
སྲས་སུ་མ་ཟད་སྔོན་གྱི་མཁས་པ་རྣམས་ཀྱང་བཞེད་དེ། གངས་རིའི་ཁྲོད་ཀྱི་ཤིང་རྟ་ཆེན་པོ་རྗེ་བཙུན་རེད་མདའ་
བས་རྟོག་གེ་འབར་བ་ལས། གནས་མ་བུ་བ་དང་། བཟང་པོའི་ལམ་པ་དང་། ཀུན་གྱིས་བཀུར་བ་དང་། ཆོས་
སྦས་པ་དང་། བླ་མ་བ་རྣམས་བརྗོད་དུ་མེད་པའི་གང་ཟག་འདོད་པར་བཤད་པས། དེ་དག་གྲུབ་མཐའ་སྨྲ་བ་
གཉིས་སོ་སོར་མ་འདུས་པར་མངོན་ཏེ། གྲུབ་མཐའ་སྨྲ་བ་གཉིས་ཀ་ཡང་བདག་མེད་པར་སྨྲ་བའི་ཕྱིར་རོ། ། ཞེས་
དང༌། དེ་བས་ན་གང་ཟག་ཏུ་སྨྲ་བའི་སྡེ་བ་དེ་དག་ནི། ལྷག་པ་ཚུལ་ཁྲིམས་ཀྱི་བསླབ་པ་མ་ཉམས་པའི་ཕྱིར། རྣམ་
གྲངས་ཀྱིས་སངས་རྒྱས་ཀྱི་བསྟན་པར་བསྡུས་ལ། ལྷག་པ་ཤེས་རབ་ཀྱི་བསླབ་པ་ཉམས་པའི་ཕྱིར། ཡང་དག་པར་

• 244 •
 གྲུབ་མཐའི་དོགས་དཔྱོད།
ས
ན་བསྟན་པ་ལས་ཕྱི་རོལ་བ་ཡང་ཡིན་ནོ། ། ཞེས་གསུངས་ཤིང་། དེ་བཞིན་དུ་འཇམ་མགོན་ས་སྐྱ་པཎྜི་ཏས་ཀྱང་
གྲུབ་མཐའི་རྣམ་བཞག་ཏུ་གསུངས་ཏེ། ལུང་གི་ཚིག་རྣམས་མངས་ཀྱིས་དོགས་ནས་མ་བྲིས་སོ། ། དེ་ལྟར་ན་ཕྱི་
ནང་གི་གྲུབ་མཐའ་སྨྲ་བའི་ཁྱད་པར་བདག་མེད་ཁས་ལེན་མི་ལེན་གྱིས་འཇོག་པ་དང་མང་བཀུར་སྡེ་ལྔས་གང་ཟག་
གི་བདག་ཡོད་པར་ཁས་ལེན་པར་རྗེ་ཡབ་སྲས་སོགས་སྔོན་བྱོན་པའི་རྒྱ་བོད་ཀྱི་ཤིང་རྟ་ཆེན་པོ་མཐའ་དག་གིས་
བཞེད་པར་འདུག་པས། སྡེ་བ་འདི་དག་རབ་སྡེ་ཙམ་དང་ནང་བ་ཙམ་ཡིན་ཀྱང་ནང་བའི་གྲུབ་མཐའ་སྨྲ་བ་དངོས་
མིན་ནོ། ། ཞེས་སྨྲ་བ་ལ། དངོས་སུ་དབྱུག་པ་སོགས་ཀྱི་གནོད་བྱེད་མ་བྱུང་ཕྱིན་རིགས་པས་གནོད་པ་འབབ་
དཀའ་བར་འདུག་གོ ། ཞེས་གསུངས་པའི་ཕྱིར་དང་། གསེར་ཕྲེང་ལས། དེ་ཡང་ཕྱིའི་མུ་སྟེགས་བདག་ཁས་
ལེན་པ་གྲངས་ཅན་ལ་སོགས་པས་བདག་རྟག་པ་ཤེས་པའི་ངོ་བོར་སྨྲ་བ། བྱེ་བྲག་པ་སོགས་ནི་བདག་རྟག་པ་བེམ་
པོའི་ངོ་བོར་འདོད་ཅིང་། རྟག་པ་ཡང་དོན་བྱེད་པའི་ནུས་པ་ཐམས་ཅད་ཀྱིས་དབེན་པས་སྐྱེ་འཇིག་གིས་སྟོང་བ་
ནང་གི་མུ་སྟེགས་པ་བདག་ཁས་ལེན་པ་གནས་མ་བུ་སོགས་ནི་རྟག་མི་རྟག་གང་དུ་ཡང་བརྗོད་བྲལ་དུ་འདོད་པས་དེ་
ལ་ཡང་སྐྱེ་འཇིག་མི་རུང་ངོ༌། ། ཞེས་དང་། རྗེ་ཡབ་སྲས་ཀྱི་ཡིག་ཆ་གང་གིས་ཀྱང་། གནས་མ་བུ་བས་བདག་ཡོད་
པར་ཁས་ལེན་པར་གསུངས་པ་མ་གཏོགས་མེད་པར་ཁས་ལེན་པར་གསུངས་པ་མེད་པའི་ཕྱིར་རོ་ཞེས་ཟེར། གཞན་
ཡང་སྡེ་བ་དེས་བདག་མེད་ཁས་བླངས་པ་མ་ཡིན་པར་ཐལ། བདག་ཡོད་མེད་གང་དུ་ཡང་ཁས་མི་ལེན་པའི་ཕྱིར་ཏེ།
གང་ཟག་ཆོས་དང་ཆོས་མིན་པ་གང་དུའང་ཁས་མི་ལེན་པའི་ཕྱིར་ཏེ། མཛོད་འགྲེལ་ལས། དེ་དག་ལ་ཆོས་ཐམས་
ཅད་ནི་བདག་མེད་པའོ་ཞེས་བྱའི་མདོ་འདི་ཡང་མེད་དམ། གང་ཟག་ནི་ཆོས་ཞེས་ཀྱང་མི་བྱ་ལ་ཆོས་མིན་པས་
གཞན་པ་ཞེས་ཀྱང་མི་བྱའོ་ཞེས་བྱ་བར་འདོད་པར་གྱུར་ན། དེ་ལྟ་ན་ནི་ཡིད་ཀྱི་རྣམ་པར་ཤེས་པར་བྱ་བར་མི་འགྲུབ་
སྟེ། གཉིས་ལ་བརྟེན་ནས་རྣམ་པར་ཤེས་པ་སྐྱེའོ་ཞེས་ངེས་པར་དུ་གསུངས་པའི་ཕྱིར་རོ། ། ཞེས་པའི་ལུང་གིས་
གང་ཟག་ཆོས་སུ་མི་འདོད་ན་རྣམ་ཤེས་དྲུག་གི་ཤེས་བྱར་འདོད་པ་དང་ནང་འགལ་ཡིན་ཏེ། ཡིད་དང་ཆོས་ལ་
བརྟེན་ནས་ཡིད་ཀྱི་རྣམ་ཤེས་སྐྱེ་བར་མདོ་ལས་གསུངས་པའི་ཕྱིར་རོ། ། ཞེས་དང་། ཡང་གང་ཟག་འདུས་བྱས་སུ་
མི་འདོད་པའི་ཕྱིར་ཏེ། མཛོད་འགྲེལ་ལས། གང་ཟག་འདུས་བྱས་ཡིན་ནོ་ཞེས་བརྗོད་པར་བྱ་སྟེ། སྐྱེ་བ་དང་ལྡན་
པ་ཉིད་དུ་ཁས་བླངས་པའི་ཕྱིར་རོ། ། ཞེས་མི་འདོད་པའི་ཐལ་བ་འཕངས་པའི་ཕྱིར་ཟེར། ལ་ལས། ལྷུན་པོའི་
མཛེས་རྒྱན་གྱི་བཤད་ཚུལ་ལྟར་ཁས་ལེན་མི་རིགས་པར་ཐལ། སྡེ་བ་དེ་དག་གིས་ཆོས་ཐམས་ཅད་བདག་མེད་དུ་
ཁས་བླངས་པའི་ཕྱིར། ཚད་མའི་དེ་ཉིད་ལས། མུ་སྟེགས་པ་ལྟར་ཐལ་འགྱུར་ཕྱིར། ། གང་ཟག་ཕུང་བོ་ལས་
གཞན་མིན། ། དུ་མར་སོགས་འགྱུར་ཕྱིར་དེ་ཉིད། ། མ་ཡིན་དེ་ཕྱིར་བརྗོད་མེད་ལེགས། ། ཞེས་དང་། དཀའ་
འགྲེལ་ལས་ཀྱང་ཅི་སྟེ་གང་ཟག་བརྗོད་དུ་མེད་པ་ཉིད་ལ་རིགས་པ་གང་ཡིན་ཞེ་ན། མུ་སྟེགས་ཞེས་བྱ་བ་ལ་སོགས་པ་

གྲུབ་མཐའི་དོགས་དཔྱོད། • 245 •
སྨོས་ཏེ། གལ་ཏེ་གང་ཟག་ཕུང་བོ་ལས་ཐ་དད་ཡིན་ན། དེ་ནི་མུ་སྟེགས་བྱེད་ཀྱིས་ཀུན་ཏུ་བརྟགས་པའི་བདག་ཏུ་
ལྟ་བར་འགྱུར་རོ། ། ཞེས་པ་ནས། བཅོམ་ལྡན་འདས་ཀྱིས་ཀྱང་རྟག་པའི་མཐའ་བཀག་པ་དང་། ཆོས་ཐམས་
ཅད་བདག་མེད་པའོ། ། ཞེས་གསུངས་པ་དང་འགལ་ལོ། ། ཞེས་གསུངས་པའི་ཕྱིར་དང་། ཡང་གང་ཟག་སྐྱེས་
བར་འདོད་པས་རྟག་མི་རྟག་གང་ཡང་མིན་པར་མི་འདོད་པའི་ཕྱིར་ཏེ། དེ་ཉིད་ལས། གང་ཟག་དུ་མ་ཉིད་དུ་
འགྱུར་ན་གཅིག་ཏུའང་འདོད་དེ། ཇི་སྐད་དུ། འཇིག་རྟེན་སྐྱེ་བ་ན་གང་ཟག་གཅིག་སྐྱེ་སྟེ། འདི་ལྟ་སྟེ་དཔེར་ན་
དེ་བཞིན་གཤེགས་བཞིན་ནོ། ། ཞེས་གསུངས་པའི་ཕྱིར། གཞན་ཡང་། ལྷུན་པོའི་མཛེས་རྒྱན་གྱི་བཤད་ཚུལ་
ལྟར་ཁས་ལེན་མི་རིགས་པའི་ཕྱིར་ཏེ། གནས་མ་བུ་བ་སོགས་ནང་བའི་གྲུབ་མཐའ་སྨྲ་བར་ཁས་ལེན་དགོས་པའི་
ཕྱིར། མ་གྲུབ་ན། གནས་མ་བུ་བའི་རྒྱུད་ཀྱིས་གང་ཟག་རང་རྐྱ་ཐུབ་པའི་རྫས་ཡོད་དུ་ལྟ་བའི་བློ་ཀུན་བརྟགས་ཡིན་
དགོས་ལ། དོན་སྨྲ་བའི་གྲུབ་མཐས་སླད་པའི་བློ་མིན་པས་ཕྱི་རོལ་པའི་གྲུབ་མཐས་སླད་པའི་བློ་ཡིན་དགོས། དེ་
ལྟར་ན་ནང་བ་བ་དང་ཕྱི་རོལ་བ་མི་འགལ་བར་ཐལ་ལོ། ། གལ་ཏེ་ལྟ་བའི་སྒོ་ནས་ཕྱི་རོལ་བ་ཡིན་ཀྱང་ཕྱི་རོལ་བ་
མིན་ནོ་ཞེ་ན། དེའི་རྒྱུད་ཀྱི་གྲུབ་མཐའ་ཕྱི་ནང་གང་གི་གྲུབ་མཐའ་ཡིན། དེ་ལ་གྲུབ་མཐའ་མེད་དོ་ཞེ་ན། དེའི་
རྒྱུད་ཀྱི་དེ་འདྲ་བའི་ལྟ་བ་ཕྱིར་རོལ་བའི་ལྟ་བ་ཡིན་དགོས་སམ་མི་དགོས། དང་པོ་ལྟར་ན་ཕྱི་རོལ་བ་ཡིན་དགོས་ལ།
ཕྱི་མ་ལྟར་ན་ལྟ་བའི་སྒོ་ནས་གཞན་སྡེར་འཇོག་ཚུལ་གང་ཡིན་ཞེ་ན་ལན་མེད་དོ་ཞེས་ཟེར། ཡང་ལ་ལས། གྲུབ་
མཐའ་རྩ་འགྲེལ་དང་། ལྷུན་པོའི་མཛེས་རྒྱན་དུའང་མང་བཀུར་སྡེ་ལྔས་བརྗོད་དུ་མེད་པའི་བདག་ཁས་ལེན་པར་
གསུངས་པ་ལྟར་ཁས་ལེན་མི་རིགས་པར་ཐལ། དེ་ནི་དུལ་ལྷ་དང་ལེགས་ལྡན་གྱི་བཤད་ཚུལ་གང་དང་ཡང་མི་
མཐུན་པའི་ཕྱིར་ཏེ། དགེ་སློང་ལ་དྲི་བས། མང་པོས་བཀུར་པའི་བྱེ་བྲག་ནི། ། རྣམ་པ་ལྔར་ནི་མཁས་པས་
བསྒྲགས། ། གོས་དམར་བ་དང་སྲུང་བ་བ། ། ཀུ་རུ་ཀུལ་ལེ་དེ་ལས་གཞན། ། མང་དུ་ཐོས་པ་ཞེས་བྱ་དང་། །
གནས་མ་བུ་བ་ཞེས་བྱའོ། ། ཞེས་པས་མང་བཀུར་སྡེ་ལྔ་ཞེས་བཤད་ཀྱང་། དེ་ལྔས་བརྗོད་དུ་མེད་པའི་བདག་ཁས་
ལེན་པར་གང་དུའང་མ་བཤད་པ། རྟོག་གེ་འབར་བར། མང་པོས་བཀུར་བ་དང་། གནས་མའི་བུ་བ་དང་། བླ་
མ་བ་དང་། ཆོས་སྦས་བ་དང་། བཟང་པོའི་ལམ་པ་ལྔ་བོ་བརྗོད་དུ་མེད་པའི་བདག་ཁས་ལེན་པར་གསུངས་ཀྱང་
དེ་ལྔ་ལ་མང་བཀུར་བའི་ཐ་སྙད་མ་སྦྱར་བའི་ཕྱིར། དེས་ན་མང་པོ་བཀུར་བ་ལ་སོགས་པ་ལྔས་བདག་ཁས་ལེན་ཀྱང་
མང་བཀུར་སྡེ་ལྔས་བདག་ཁས་མི་ལེན་ཞེས་ཟེར་དགོས་པའི་ཕྱིར་རོ་ཟེར། ཡང་ལ་ལས། བཤད་མ་ཐག་པ་དེ་ཡང་
མི་འཐད་པར་ཐལ། རྟོག་གེ་འབར་བ་དང་རྒྱུད་སྡེ་སྤྱི་རྣམ་སོགས་ལས། མང་པོས་བཀུར་བ་སོགས་ལྔ་བོ་བརྗོད་དུ་
མེད་པའི་བདག་ཁས་བླངས་པར་གསུངས་པ་དེས་དེ་ལྔ་ལ་མང་བཀུར་སྡེ་ལྔའི་ཐ་སྙད་སྦྱར་བའི་ཕྱིར་ཟེར་བ་སོགས་
ལ་དཔྱད་རྒྱུ་ཡོད། རྩ་བའི་སྡེ་བ་གཅིག་ལས་གྱེས་པ་ནི། ཡོད་སྨྲ་ལས་སོ། ། གཉིས་ལས་གྱེས་པ་ནི། གྲུབ་འགྲེལ་

• 246 •
 གྲུབ་མཐའི་དོགས་དཔྱོད།
ས་་་ས་-- --- ------
ལས། དགེ་འདུན་ཕལ་ཆེན་པ་དང་། གནས་བརྟན་པ་གཉིས་སུ་གྱེས་ལ། དང་པོ་ལ་བརྒྱད་དེ། ཕལ་ཆེན་པ་
དང་། ཐ་སྙད་གཅིག་པ་དང་། འཇིག་རྟེན་ལས་འདས་པར་སྨྲ་བ་དང་། མང་ཐོས་པ་དང་། རྟག་པར་སྨྲ་བ་
དང༌། མཆོད་རྟེན་པ་དང་། ཤར་རི་བ་དང་། ནུབ་ཀྱི་རི་བོ་བའོ། ། ཕྱི་མ་ལ་བཅུ་སྟེ། གངས་རི་བ་དང་།
ཐམས་ཅད་ཡོད་སྨྲ་དང༌། གནས་མ་བུ་བ་དང༌། ཆོས་མཆོག་པ་དང་། བཟང་པོའི་ལམ་པ་དང་། ཀུན་གྱིས་
བཀུར་བ་དང་། མང་སྟོན་པ་དང་ཆོས་སྦས་པ་དང་། འོད་སྲུང་བ་དང་། བླ་མ་བ་དག་གོ་ཞེས་སོ། ། ཡང་གཉིས་
ལས་གྱེས་ཚུལ་གཅིག་ནི། ཕལ་ཆེན་པ་ལ། ཕལ་ཆེན་པ་དང་། ཐ་སྙད་གཅིག་པ། བ་ལང་གནས་གསུམ་དང་།
བ་ལང་གནས་ལ་མང་ཐོས་པ། རྟག་སྨྲ། མཆོད་རྟེན་པ་གསུམ་སྟེ་དྲུག གནས་བརྟན་པ་ལ། གནས་བརྟན་པ་
དང་། ཡོད་སྨྲ་ལ་ཡོད་སྨྲ་དང་། རྣམ་པར་ཕྱེ་སྟེ་སྨྲ་བ་དང་། བླ་མ་བ་གསུམ། རྣམ་པར་ཕྱེ་སྟེ་སྨྲ་བ་ལ། མང་
སྟོན་པ་དང་། ཆོས་སྦས་པ་དག གོས་དམར་བ་དང་། འོད་སྲུང་བ་སྟེ་ཡོད་སྨྲ་བདུན་དང་། གནས་མ་བུ་བ་ལ་
རི་ཆེན་པོ་དང་མང་བཀུར་བ་གཉིས། རི་ཆེན་པོ་ལ་ཆོས་མག་པ་དང་། ལམ་བཟང་བ་གཉིས་ཏེ། གནས་མ་བུའི་
སྡེ་བཞི་དང་གནས་བརྟན་པ་བཅུ་གཉིས་སོ། ། གསུམ་ལས་གྱེས་ཚུལ་ནི། གནས་བརྟན་པ་ལ། ཡོད་སྨྲ་དང་མདོ་
སྡེ་བ་སྟེ་ཡོད་སྨྲ་གཉིས་དང་། མང་བཀུར་བ། ཆོས་མཆོག་པ། བཟང་པོའི་ལམ་པ། གྲོང་ཁྱེར་དྲུག་པ་སྟེ།
གནས་མ་བུ་བ་བཞི་དང་དྲུག ། ཕལ་ཆེན་པ་དང༌། ཤར་རི་བོ་དང་། ནུབ་ཀྱི་རི་བོ་དང་། རྒྱལ་བོ་རི་བ་དང་།
གངས་རི་བ་དང་། མཆོད་རྟེན་པ་དང་། དོན་གྲུབ་པ་དང་། བ་ལང་གནས་པ་སྟེ། ཕལ་ཆེན་པ་བརྒྱད་དང་།
ས་སྟོན་པ་དང༌། འོད་སྲུང་བ་དང་། ཆོས་སྦས་པ་དང་། གོས་དམར་བ་སྟེ་རྣམ་པར་ཕྱེ་སྟེ་སྨྲ་བ་བཞི་སྟེ་བཅུ་
གཉིས་སོ། ། རྩ་བའི་སྡེ་བ་བཞི་ལས་གྱེས་ཚུལ་དང་པོ་ནི། དུལ་བ་ལྷས། འོད་སྲུང་ས་སྟོན་ཆོས་སྲུང་སྡེ། ། མང་
ཐོས་གོས་དམར་སློབ་མ་དང་། ། རྣམ་པར་ཕྱེ་དང་བཞི་ཀུན་པ། ། ཐམས་ཅད་ཡོད་པར་སྨྲ་བ་བདུན། ། ཤར་
དང་ནུབ་དང་གངས་རིར་གནས། ། འདུ་བྱས་རྟག་པར་སྨྲ་བ་དང་། ། འཇིག་རྟེན་འདས་སྨྲ་ཕལ་ཆེན་ལྔ། །
རྒྱལ་བྱེད་ཚལ་གནས་འཇིགས་མེད་གནས། ། གཙུག་ལག་ཁང་ཆེན་གནས་བརྟན་གསུམ། ། ས་སྒྲོགས་རི་དང་
སྲུང་པ་བ། ། གནས་མ་བུ་བའི་སྡེ་རྣམས་ནི། ། ཀུན་གྱིས་བཀུར་བ་རྣམ་པ་གསུམ། ། ཞེས་སོ། ། བཞི་ལས་གྱེས་
ཚུལ་གཉིས་པ་ནི། ། དགེ་སློང་ལོ་དྲི་བས། འོད་སྲུངས་ཞེས་བྱ་ས་སྲུངས་དང༌། ། ཆོས་སྲུང་ཞེས་ནི་བྱ་བ་
དང༌། ། གཞི་ཀུན་ཡོད་པར་སྨྲ་བ་ནི། ། ཞེས་དང་། ། དགེ་འདུན་ཕལ་ཆེན་དབྱེ་བ་ནི། ། དྲུག་སྟེ་ཤར་གྱི་རི་བོ་
དང་། ། དེ་བཞིན་ནུབ་རི་ཞེས་བྱ་དང་། ། གངས་གནས་ཞེས་བྱ་དེ་ལས་གཞན། ། རྣམ་པར་ཕྱེ་སྟེ་སྨྲ་བ་
དང་། ། གཞན་ནི་དེ་བཞིན་བཏགས་པར་སྨྲ། ། འཇིག་རྟེན་འདས་སྨྲ་ཞེས་བྱ་བ། ། ཞེས་དང་། མང་པོས་
བཀུར་བའི་བྱེ་བྲག་ནི། ། རྣམ་པ་ལྔར་ནི་མཁས་པས་བསྒྲགས། ། གོས་དམར་བ་དང་སྲུང་བ་པ། ། ཀུ་རུ་ཀུལ་ལེ་

གྲུབ་མཐའི་དོགས་དཔྱོད། • 247 •
དེ་ལས་གཞན། ། མང་དུ་ཐོས་པ་ཞེས་བྱ་དང་། ། གནས་མ་བུ་བ་ཞེས་བྱའོ། ། ཞེས་དང་། རྒྱལ་བྱེད་ཚལ་ན་
གནས་པ་དང་། ། འཇིགས་མེད་རི་ལ་གནས་པ་དང་། ། གཙུག་ལག་ཁང་ཆེན་ལ་གནས་པ། ། གནས་བརྟན་
དབྱེ་བ་གསུམ་དུ་འདོད། ། ཅེས་སོ། ། དེ་དག་ནང་ཕན་ཚུན་ཁྱབ་ཆེ་ཆུང་དང་མུ་བཞི་ཡོད་མེད་སོགས་དཔྱད་རྒྱུ་
མང་ངོ། ། གཞན་ཡང་། ལོ་དྲིར་ཀུ་རུ་ཀུ་ལེ་བ། མང་བོ་བཀུར་བའི་བྱེ་བྲག་ཏུ་གསུངས་པ་མི་འཐད་པར་ཐལ།
མང་བཀུར་བ་དང་ཀུན་གྱིས་བཀུར་བ་དང་། ཀུ་རུ་ཀུལ་ལེ་བ་གསུམ་དོན་གཅིག་ཡིན་པའི་ཕྱིར། གྲུབ་འགྲེལ་ལས།
མང་བཀུར་བ་དང་ཀུན་གྱིས་བཀུར་བ་འགྱུར་ཁྱད་ཙམ་སྟེ། དེ་ཉིད་ལས། ཁ་ཅིག་ཨ་བ་ན་ཏའི་གྲོང་ཁྱེར་དུ་ཡང་
དག་པར་བསྡུས་པས་ཨ་པ་ན་ཀ་དང་། ཁ་ཅིག་ཀུ་རུ་ཀུལ་ལེའི་རི་ལ་གནས་པའི་ཕྱིར་ཀུ་རུ་ཀུལ་ལེ་བའོ། ། ཞེས་
དང་། ལྷུན་པོའི་མཛེས་རྒྱན་དུ་ཀུན་གྱིས་བཀུར་བའི་མིང་གཞན་ནི། ཨ་བ་ནཱ་ཏ་ཀ་བ་དང་ཀུ་རུ་ཀུལ་ལེ་བ་ཞེས་
ཀྱང་ཟེར་རོ་ཞེས་གསུངས་པའི་ཕྱིར་ཟེར་བ་དང་། ཡང་གྲུབ་འགྲེལ་དུ། རྩ་བའི་སྡེ་བ་ནི་ཐམས་ཅད་ཡོད་པར་སྨྲ་
བ་དང་། ཕལ་ཆེན་པ་དང་། གནས་བརྟན་པ་དང་། མང་བཀུར་བ་བཞིའི་དབྱེ་བ་ནི་རིམ་བཞིན་བདུན་དང་ལྔ་
དང་གསུམ་དང་གསུམ་ཏེ་ཞེས་སོགས་དང་། ལོ་དྲིར་ཡང་དགེ་འདུན་ཕལ་ཆེན་དབྱེ་བ་ནི་ཞེས་སོགས་ལ་དཔྱད་
དགོས་ཏེ། གྲུབ་འགྲེལ་དུ། མིང་གི་རྣམ་གྲངས་ནི། གནས་བརྟན་པ་ནི་གངས་རི་ལ་གནས་པས་གངས་རི་ག
དང༌། ཡོད་སྨྲ་ལ་རྣམ་པར་ཕྱེ་སྟེ་སྨྲ་བ་དང་། བྱུང་བ་དང་འབྱུང་འགྱུར་ཐམས་ཅད་ཀྱི་རྒྱུར་སྨྲ་བས་རྒྱུར་སྨྲ་བ་དང་།
དེ་ཉིད་ལ་ཁ་ཅིག་རི་མུ་རུ་ན་ཏ་ཀའི་རི་ལ་གནས་པས་མུ་རུ་ན་ཏ་ཀ་བ་དང་། ཞེས་དང་། ལྷུན་པོའི་མཛེས་རྒྱན་
དུའང་། དེ་ལ་གནས་བརྟན་གྱི་མིང་གཉིས་པ་ནི། གངས་རི་བ་ཞེས་ཀྱང་བྱའོ། ། ཡོད་སྨྲའི་མིང་གཞན་ཡང་རྣམ་
པར་ཕྱེ་སྟེ་སྨྲ་བ་དང་། རྒྱུར་སྨྲ་བ་དང་། ཁ་ཅིག་མུ་རུ་ན་ཏ་ཀ་བ་ཞེས་ཀྱང་ཟེར་རོ་ཞེས་གསུངས་སོ། ། ཁ་ཅིག་
གིས། བྱེ་བྲག་སྨྲ་བས་ཤེས་བྱ་ཡིན་ན། རྫས་གྲུབ་ཡིན་པས་ཁྱབ་པར་ཁས་ལེན་པ་ཡིན་ཏེ། གྲུབ་ཕྲེང་ལས།
དངོས་པོ་ལ་རྗེས་གྲུབ་ཀྱིས་ཁྱབ་ཀྱང་རྫས་ཡོད་ཀྱིས་མ་ཁྱབ་སྟེ་ཞེས་སོགས་གསུངས་པའི་ཕྱིར་ཟེར། ཡང་ཁ་ཅིག།དེ་
མི་འཐད་པར་ཐལ། སྤྱི་མཚན་སོགས་རྟག་པ་ཡིན་ཀྱང་རྫས་གྲུབ་མིན་པའི་ཕྱིར་ཏེ། སྐབས་དང་པོའི་མཐའ་
དཔྱོད་ལས། དེས་ན་སྤྱི་མཚན་རྟག་པ་ཡིན་ཀྱང་རྫས་གྲུབ་མ་ཡིན་པས་གསུམ་བྱས་ལ། ཞེས་གསུངས་པའི་ཕྱིར་
ཟེར། ཁ་ཅིག་གིས། རྡུལ་ཕྲན་ཕྱོགས་ཀྱི་ཆ་མེད་སོགས་དོན་དམ་བདེན་པ་ཡིན་ཏེ། གྲུབ་ཕྲེང་ལས། མཚན་གཞི་
ནི། རྡུལ་ཕྲན་ཕྱོགས་ཀྱི་ཆ་མེད་དང་། ཤེས་པ་སྐད་ཅིག་ཆ་མེད་དང་འདུས་མ་བྱས་ཀྱི་ནམ་མཁའ་ལྟ་བུ་ཞེས་དང་།
དེ་བཞིན་དུ་གཟུགས་ཚོར་སོགས་ཀྱང་དོན་དམ་བདེན་པ་ཡིན་ཏེ། མཛོད་མཐའ་དཔྱོད་ལས། མཚན་གཞི་ནི་
གཟུགས་དང་ཚོར་བ་དང་འདུ་ཤེས་དང་སེམས་པ་སོགས་ཀྱི་སེམས་བྱུང་རང་རྐྱ་བ་རྣམས་དོན་དམ་བདེན་པ་ཡིན་ཏེ།
དེ་དག་བཅོམ་པ་དང་བློས་བཤིག་ཀྱང་གཟུགས་དང་ཚོར་སོགས་ཀྱི་བློ་མི་འདོར་བའི་ཕྱིར་ཏེ། རང་གི་མཚན་ཉིད་

• 248 • གྲུབ་མཐའི་དོགས་དཔྱོད།
ཀྱིས་གྲུབ་པའི་ཕྱིར་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྡུལ་ཕྲན་ཆ་མེད་མ་ཡིན་ལ།
རང་གི་མཚན་ཉིད་ཀྱིས་གྲུབ་ན་དོན་དམ་བདེན་པ་ཡིན་པས་མ་ཁྱབ་པའི་ཕྱིར། དང་པོ་དེར་ཐལ། རྡུལ་ཕྲན་ཆ་
བཅས་ཡིན་པའི་ཕྱིར་ཏེ། རྡུལ་ཕྲན་གཅིག་ལ་ཆ་བདུན་དུ་བསིལ་བའི་ཆ་གཅིག་རྡུལ་ཕྲ་རབ་ཡིན་པའི་ཕྱིར་ཏེ།
གྲུབ་འགྲེལ་ལས། དེའི་རྡུལ་ཕྲན་སུམ་བརྒྱ་ཞེ་གསུམ་རེ་རེའབབདུན་དུ་བསིལ་བའི་ཆ་གཅིག་ནི་རྡུལ་ཕྲ་རབ་ཏེ་
རྡུལ་ཐམས་ཅད་ཀྱི་ཕྲ་ཤོས་སམ་ཕྲ་བའི་རབ་སྟེ་འདི་ལས་ཕྲ་བ་དང་ཆུང་བའི་གཟུགས་གྲུབ་མཐའ་བཞི་བོ་སུ་ཡང་མི་
འདོད་ལ། ཞེས་སོགས་དང་། སྐབས་འདི་ལའང་རྡུལ་ཕྲ་རབ་ཟེར་རྒྱུ་ལ་རྡུལ་ཕྲན་སྨྲས་པ་ནི་རྡུལ་ཕྲན་ཆ་མེད་ནང་
བ་སུས་ཀྱང་མི་འདོད་དེ། དེ་ནི་རྡུལ་ཕྲ་རབ་ཏུ་བསིལ་ན་ཕྲ་རབ་དུ་མའི་ཕུང་བོ་མི་འདོད་མཁན་མེད་པའི་ཕྱིར།
ཞེས་གསུངས་པའི་ཕྱིར། གཉིས་པ་དེར་ཐལ། རྒྱུན་དང་ལྡན་པའི་ཤེས་པ་སོགས་དེ་ཡིན་པའི་ཕྱིར་ཏེ། འདུས་
བྱས་ཀྱི་ཆོས་ཡིན་ན་རང་གི་མཚན་ཉིད་ཀྱིས་གྲུབ་པས་ཁྱབ་པའི་ཕྱིར། དགོངས་འགྲེལ་ལས། ཕུང་བོ་རྣམས་ཀྱི་
རང་གི་མཚན་ཉིད་ཀྱང་བཀའ་བསྩལ། ཞེས་སོགས་གསུངས་པའི་ཕྱིར་ཟེར། ཁ་ཅིག་གིས་ཟག་མེད་ཀྱི་གཟུགས་
ཕུང་ལམ་བདེན་དུ་གཏོགས་ཀྱང་ལམ་བདེན་མ་ཡིན་པའི་ཕྱིར་ཏེ། གནས་དབཔོའི་མཐའ་དཔྱོད་ལས། ལམ་
བདེན་དང་དེ་དངོས་མིན་ཀྱང་དེའི་ཚོགས་པ་ན་ཡོད་པའི་ཟག་མེད་ཀྱི་གཟུགས་ཕུང་ལྟ་བུ་དེར་གཏོགས་པ་གང་རུང་
མ་ཡིན་པའི་འདུས་བྱས་རྣམས་ཟག་བཅས་ཡིན་ཏེ་ཞེས་གསུངས་པའི་ཕྱིར་དང་། ཡོད་ན་ཟག་བཅས་ཟག་མེད་
གང་རུང་ཡིན་པས་མ་ཁྱབ་པའི་ཕྱིར་ཏེ། བསམ་གཏན་དང་པོའི་དངོས་གཞི་ལྟ་བུ་དེ་གང་ཡང་མ་ཡིན་པའི་ཕྱིར།
དེ་ཆོས་ཅན། ཟག་བཅས་མ་ཡིན་པར་ཐལ། ཁྱོད་ལ་དམིགས་པའི་ལམ་ཆོས་ཤེས་དང་རྗེས་ཤེས་ཡོད་པའི་ཕྱིར།
དེ་ཆོས་ཅན། ཟག་མེད་མ་ཡིན་པར་ཐལ། འདུས་བྱས་ཡིན། སོ་སོ་སྐྱེ་བོའི་རྒྱུད་ལ་ཡོད་པའི་ཕྱིར། ལ་ལས། དེ་
རྣམས་མི་འཐད་པར་ཐལ། ཟག་མེད་ཀྱི་ཕུང་བོ་ལྔ་ལམ་བདེན་དུ་འདོད་ལ། ཡོད་ན་ཟག་བཅས་ཟག་མེད་གང་
རུང་ཡིན་པས་ཁྱབ་པའི་ཕྱིར། དང་པོ་དེར་ཐལ། འདུས་བྱས་གང་ཞིག ཟག་མེད་ཡིན་ན་ལམ་བདེན་ཡིན་པས་
ཁྱབ་པའི་ཕྱིར། ལམ་མ་གཏོགས་པའི་འདུས་བྱས་རྣམས། ། ཟག་བཅས་ཞེས་དང་། ཆོས་མངོན་ཤེས་རབ་དྲི་
མེད་རྗེས་འབྲང་བཅས། ། ཞེས་དང་། གྲུབ་ཕྲེང་ལས། ཟག་མེད་ཀྱི་ཕུང་བོ་ལྔ་ལམ་བདེན་དུ་འདོད་པའི་ཕྱིར།
ཞེས་གསུངས་པའི་ཕྱིར། གཉིས་པ་དེར་ཐལ། གནས་དང་པོའི་མཐའ་དཔྱོད་ལས། གཞི་གྲུབ་ན་ཟག་བཅས་
ཟག་མེད་གང་རུང་གིས་མ་ཁྱབ་པར་ཐལ། ལྷག་མེད་མྱང་འདས་ཀྱི་ཐོབ་པ་དང་སངས་རྒྱས་ཀྱི་ཐོབ་པ་དང་ལམ་
བདེན་གྱི་ཐོབ་པ་རྣམས་ཟག་བཅས་ཟག་མེད་གང་རུང་མ་ཡིན་པའི་ཕྱིར་ཟེར་ན་མི་འཐད་དེ། དེ་གསུམ་ཟག་མེད་
ཡིན་པའི་ཕྱིར། ཞེས་གསུངས་པའི་ཕྱིར་ཟེར། ཡང་ཁ་ཅིག་གིས། མཐོང་སྒོམ་མི་སློབ་ལམ་གསུམ་པོ་ཟག་མེད་ཁོ་
ན་ཡིན་ཏེ། སྒོམ་ལམ་ལ་ཟག་བཅས་ཟག་མེད་གཉིས་སུ་ཕྱེ་བ་སྒྲས་བརྗོད་ཙམ་ཡིན་པའི་ཕྱིར་ཏེ། གནས་དྲུག་པའི་

• 249 •
གྲུབ་མཐའི་དོགས་དཔྱོད།
མཐའ་དཔྱོད་ལས། དེ་ལ་སྒྲས་བརྗོད་ཀྱི་དབྱེ་ན་གཉིས་ཡོད་དེ། ཟག་བཅས་འཇིག་རྟེན་པའི་ལམ་གོམས་པར་
བྱེད་པའི་འཇིག་རྟེན་པའི་སྒོམ་ལམ་དང་། ཟག་མེད་བདེན་པ་མངོན་སུམ་དུ་རྟོགས་ཟིན་གོམས་པར་བྱེད་པའི་
སྒོམ་ལམ་གཉིས་ཡོད་པའི་ཕྱིར། ཞེས་གསུངས་པའི་ཕྱིར། ལ་ལས། དེ་མི་འཐད་པར་ཐལ། མཐོང་ལམ་ནི་ཟག་
མེད་ཁོ་ན་དང་། སྒོམ་ལམ་ལ་ཟག་བཅས་ཟག་མེད་གཉིས་ཡོད་པའི་ཕྱིར་ཏེ། རྩ་བར། སྒོམ་པའི་ལམ་ནི་རྣམ་
གཉིས་ཏེ། ། མཐོང་བ་ཞེས་བྱ་ཟག་པ་མེད། ། ཅེས་གསུངས་པའི་ཕྱིར་ཟེར། ཡང་ཁ་ཅིག་གིས། འཕགས་རྒྱུད་
ཀྱི་ལམ་བདེན་ཡིན་ན། མཉམ་བཞག་གི་ལམ་བདེན་ཡིན་པས་མ་ཁྱབ་སྟེ། གནས་དྲུག་པའི་མཐའ་དཔྱོད་ལས།
ཡང་ཁ་ཅིག་གིས། ཟག་མེད་ཀྱི་འཕགས་ལམ་ལ་མཉམ་བཞག་གིས་ཁྱབ་ཟེར་ན། སྒོམ་ལམ་རྗེས་ཐོབ་པའི་རྒྱུད་ཀྱི་
མི་རྟག་སོགས་བཅུ་དྲུག་རྟོགས་པའི་འཕགས་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་
སྟེ། ལམ་བདེན་ཡིན་པའི་ཕྱིར། འདོད་མི་ནུས་ཏེ། རྗེས་ཐོབ་ཡེ་ཤེས་ཡིན་པའི་ཕྱིར། ཞེས་གསུངས་པའི་ཕྱིར་
ཟེར། ལ་ལས། དེ་མི་འཐད་པར་ཐལ། རྗེས་ཐོབ་ཡེ་ཤེས་ཡིན་ན། ལམ་བདེན་མིན་པས་ཁྱབ། རྗེས་ཐོབ་པ་
ཡིན་ན་ཟག་མེད་ཀྱི་སྡོམ་པ་ད་ལྟར་བ་དང་མི་ལྡན་པས་ཁྱབ་པའི་ཕྱིར། རྩ་བར། མཉམ་བཞག་འཕགས་ལམ་
གནས་དེ་གཉིས། ། ད་ལྟར་དང་ལྡན་ཞེས་དང་། མཆིམས་ཊཱིཀ་ལས། ད་ལྟར་བའི་དབང་དུ་བྱས་ན་ཟག་བཅས་
ཀྱི་བསམ་གཏན་ལ་མཉམ་པར་བཞག་པ་དང་འཕགས་པའི་ལམ་ལ་གནས་པ་སྟེ་སྙོམས་པར་ཞུགས་པའི་ཚེ་བསམ་
གཏན་དང་ཟག་མེད་ཀྱི་སྡོམ་པ་དེ་གཉིས་ཀྱི་རིག་བྱེད་མ་ཡིན་པ་ད་ལྟར་བ་དང་ལྡན་གྱི་མཉམ་བཞག་ལས་ལངས་ན་
ནི་མ་ཡིན་ཏེ། དེ་དག་ད་ལྟར་བ་ནི་མཉམ་བཞག་གི་སེམས་ཀྱི་རྗེས་སུ་འབྲང་བའི་ཕྱིར་རོ་ཞེས་གསུངས་པའི་ཕྱིར་
ཟེར། ཁ་ཅིག་གིས། འགོག་བདེན་ཟག་བཅས་སུ་འདོད་པའི་བྱེ་བྲག་སྨྲ་བ་ཡོད་པར་ཐལ། གྲུབ་འགྲེལ་ལས། ཕྱི་
མ་གཉིས་ནི་ཟག་པ་མེད། ཅེས་ཀྱང་བཤད་པས་འགོག་བདེན་ཟག་མེད་དུ་འདོད་པའང་ཡོད་ཅེས་གསུངས་པའི་
ཕྱིར་ཟེར། ལ་ལས། དེ་མི་འཐད་པར་ཐལ། འགོག་བདེན་ཟག་བཅས་སུ་ཁས་ལེན་པའི་བྱེ་སྨྲ་ཡོད་པར་མཛོད་ཀྱི་
འགྲེལ་བ་འགྲེལ་བཤད་གང་ལས་ཀྱང་མ་གསུངས་པའི་ཕྱིར་ཟེར། ཁ་ཅིག་གིས། ནམ་མཁའི་ཁམས་འདུས་བྱས་
ཡིན་པར་ཐལ། རྩ་བར། བུ་ག་ནམ་མཁའི་ཁམས་ཞེས་བྱ། ། སྣང་དང་མུན་པ་དག་ཡིན་ལོ། ། ཞེས་དང་།
གྲུབ་འགྲེལ་དུའང་ནམ་མཁའ་གཟུགས་ཅན་གོ་འབྱེད་པའི་ཐོགས་མེད་ཀྱི་རྫས་སྣང་མུན་གྱི་རང་བཞིན་དུ་འདོད་པ་
ལ། ཞེས་གསུངས་པའི་ཕྱིར་ཟེར། ཡང་ཁ་ཅིག་གིས། དེ་མི་འཐད་པར་ཐལ། བྱེ་སྨྲས་ནམ་མཁའ་རྟག་པ་དང་
ནམ་མཁའི་ཁམས་འདུས་བྱས་སུ་འདོད་པའི་ཕྱིར་ཏེ། གནས་དང་པོའི་མཐའ་དཔྱོད་ལས། བྱེ་སྨྲ་ན་རེ། ནམ་
མཁའི་ཁམས་དང་ནམ་མཁའ་ཐ་དད་པ་སྟེ་འགལ་བར་ཐལ། འདུས་མ་བྱས་ལ་ཕྱི་ནང་མི་རུང་ལ་ནམ་མཁའི་
ཁམས་ལ་ཕྱི་ནང་གཉིས་བཤད། ནམ་མཁའ་ཟག་མེད་ཡིན་པས་སྤངས་མི་རུང་ལ་ནམ་མཁའི་ཁམས་སྤང་བར་ཡང་

• 250 •
 གྲུབ་མཐའི་དོགས་དཔྱོད།
མ ་--- ་་་
བཤད། ས་སོགས་ལྟར་སྐྱེས་བུའི་ཉེ་བར་ལེན་པའི་འདེགས་གཞིར་ཡང་བཤད་པའི་ཕྱིར། ཞེས་གསུངས་པའི་ཕྱིར་
ཟེར། ལ་ལས། དེ་རྣམས་མི་འཐད་པར་ཐལ། ནམ་མཁའ་དང་ནམ་མཁའི་ཁམས་དོན་གཅིག་ཡིན་པའི་ཕྱིར་ཏེ།
གོང་དུ་དྲངས་པའི་རྩ་བའི་ལུང་དེ་དྲུག་ཚན་དང་པོའི་ནམ་མཁའི་ཁམས་ལ་དགོངས་པའི་ཕྱིར། གཞན་དུ་ན་
འདིར་ཁམས་དེ་དེ་ཡིན་པ་དགོས། ། ཞེས་སོགས་མི་འཐད་པར་འགྱུར་བའི་ཕྱིར་ཟེར། ཁ་ཅིག་གིས། བྱེ་སྨྲས།
སྡེ་ཚན་བདུན་གྱི་དང་པོ་གསུམ་ཚོགས་ལམ་གསུམ། དབང་བོ་ལྔ་དྲོད་རྩེ་གཉིས་དང་། སྟོབས་ལྔ་བཟོད་མཆོག་
གཉིས། བྱང་ཆུབ་ཡན་ལག་བདུན་མཐོང་ལམ་དང་། འཕགས་ལམ་ཡན་ལག་བརྒྱད་སྒོམ་ལམ་དང་སྦྱོར་དགོས་ཏེ།
གྲུབ་འགྲེལ་ལས། སྡེ་ཚན་བདུན་ནི་གོ་རིམ་བཞིན། ། ལས་ནི་དང་པོ་བ་དག་དང༌། ། ངེས་འབྱེད་ཆ་མཐུན་
རྣམས་དང་ནི། ། མཐོང་དང་སྒོམ་ལ་རབ་ཏུ་ཕྱེ། ། གཉིས་ཀྱིས་མི་སློབ་ཡོངས་སུ་རྫོགས། ཞེས་བྱང་ཕྱོགས་སྡེ་
ཚན་བདུན་ནི་དང་པོ་གསུམ་ལས་དང་པོ་བ་ཚོགས་ལམ་གསུམ་དང་དབང་སྟོབས་གཉིས་དྲོད་རྩེ་དང༌། བཟོད་
མཆོག་གཉིས་དང་། ལྷག་མ་གཉིས་མཐོང་ལམ་སྒོམ་ལམ་གཉིས་ལ་སྦྱོར་ཞིང་ཞེས་གསུངས་པའི་ཕྱིར་ཟེར། ལ་
ལས། དེ་མི་འཐད་པར་ཐལ། སྡེ་ཚན་དང་པོ་ཚོགས་ལམ། གཉིས་པ་དྲོད། གསུམ་པ་རྩེ་མོ། བཞི་བ་བཟོད་པ།
ལྔ་བ་ཆོས་མཆོག ། དྲུག་པ་སྒོམ་ལམ། བདུན་པ་མཐོང་ལམ་དང་སྦྱོར་དགོས་པའི་ཕྱིར་ཏེ། གནས་དྲུག་པའི་
མཐའ་དཔྱོད་ལས། དྲན་པ་ཉེར་བཞག་ཚོགས་ལམ་ནས་དང་། ཡང་དག་སྤོང་བ་དྲོད་ནས་དང༌། རྫུ་འཕྲུལ་རྐང་
བ་རྩེ་མོ་ནས་དང་དབང་བོ་ལྔ་བཟོད་པ་ནས་དང༌། སྟོབས་ལྔ་ཆོས་མཆོག་ནས་དང༌། བྱང་ཆུབ་ཡན་ལག་སྒོམ་
ལམ་ནས་དང་། འཕགས་ལམ་ཡན་ལག་མཐོང་ལམ་ནས་བཞག་པའི་ཕྱིར་ཞེས་གསུངས་པའི་ཕྱིར་ཟེར། ཁ་ཅིག་
ཉན་ཐོས་རྣམས་ཚོགས་ལམ་ནས་ཉན་ཐོས་ཀྱི་མི་སློབ་ལམ་གྱི་བར་ཚེ་གཅིག་ལ་ཐོབ་པ་མེད་པའི་ཕྱིར་ཏེ། ཇི་ལྟར་
མྱུར་ཡང་ཚེ་གསུམ་ཕན་ཆད་དགྲ་བཅོམ་ཐོབ་དགོས་པའི་ཕྱིར་ཏེ། གྲུབ་འགྲེལ་ལས། མྱུར་བ་སྲིད་པ་གསུམ་གྱི་
མཐར། ཞེས་ཉན་ཐོས་མྱུར་བས་ཚེ་གསུམ་ལ་འབྲས་བུ་ཐོབ་ལ། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། ཚེ་གཅིག་ལ་དགྲ་བཅོམ་ཐོབ་པའང་ཡོད་པའི་ཕྱིར་ཏེ། ཀུན་ཏུ་རྒྱུ་སེན་རིང་ཚེ་འདི་ལ་དགྲ་
བཅོམ་ཐོབ་པར་ལུང་ལས་གསུངས་པའི་ཕྱིར། དེས་ན་མྱུར་བ་ཚེ་གསུམ། ཆེས་མྱུར་བ་ཚེ་གཉིས། ཆེས་ཤིན་ཏུ་
མྱུར་བ་ཚེ་གཅིག་ལ་ཚོགས་ལམ་ནས་དགྲ་བཅོམ་བའི་བར་དུ་ཐོབ་པ་ཡོད་པའི་ཕྱིར་ཟེར། ཁ་ཅིག་གིས། བྱེ་བྲག་སྨྲ་
བས་དགེ་འདུན་ཉི་ཤུའི་རྣམ་བཞག་ཁས་ལེན་པ་ཡིན་ཏེ། རྩ་བར། ཕྱིན་དྲུག་དགེ་འདུན་ཉི་ཤུ་ཞུགས་འབྲས་
བརྒྱད། ། ཅེས་པ་རྩ་འགྲེལ་གྱིས་གྲུབ་པའི་ཕྱིར་ཟེར། ལ་ལས། དེ་མི་འཐད་པར་ཐལ། མངོན་རྟོགས་རྒྱན་རྩ་
འགྲེལ་མ་གཏོགས་པའི་མདོ་དང་བསྟན་བཅོས་གང་ནའང་དགེ་འདུན་ཉི་ཤུའི་ཐ་སྙད་མ་གསུངས་ལ། ཁྱད་པར་དུ་
མཛོད་ལས། སློབ་པ་བཅོ་བརྒྱད་དང་། མི་སློབ་པ་དགུ་མ་གཏོགས་དགེ་འདུན་ཉི་ཤུའི་ཐ་སྙད་མེད་པས་བྱེ་སྨྲས་

• 251 •
གྲུབ་མཐའི་དོགས་དཔྱོད།
ཁས་ལེན་མི་རིགས་པའི་ཕྱིར་ཟེར། ཁོ་ན་རེ་མཛོད་སོགས་ཐེག་དམན་གྱི་བསྟན་བཅོས་ལས་ཐ་སྙད་དེ་འདྲ་མ་
གསུངས་ཀྱང་། ཐེག་ཆེན་གྱི་བསྟན་བཅོས་ཀྱི་རྗེས་སུ་འབྲང་ནས་དེ་དག་ཁས་ལེན་པའི་བྱེ་སྨྲ་ཡོད་པའི་ཕྱིར་ཏེ།
ཐེག་ཆེན་ཐུན་མོང་མ་ཡིན་པའི་སྡེ་སྣོད་ཁས་ལེན་པའི་བྱེ་བྲག་སྨྲ་བ་ཡོད། ཤེར་མདོ་སོགས་དགོངས་པ་ཅན་དུ་ཁས་
ལེན་པའི་རིགས་པའི་རྗེས་འབྲང་མ་ཟད་ལུང་གི་རྗེས་འབྲང་གི་མདོ་སྡེ་བའང་ཡོད་པའི་ཕྱིར། དང་པོ་དེར་ཐལ།
ཐེག་ཆེན་ཐུན་མོང་མ་ཡིན་པའི་སྡེ་སྣོད་ལ་མི་སྡང་བའི་གནས་མ་བུ་བ་ཡོད་པའི་ཕྱིར་ཏེ། གྲུབ་འགྲེལ་ལས། ཕྱི་
མས་ཐར་བ་དོན་དུ་གཉེར་ལ་ཐེག་ཆེན་ལ་མི་སྡང་བས་བཀར་འདོད་ཀྱང་། ཞེས་སོགས་གསུངས་པའི་ཕྱིར་ཟེར།
འདི་ལ་ཁ་ཅིག ། དེ་མི་འཐད་པར་ཐལ། ཤེར་མདོ་སྒྲ་ཇི་བཞིན་དུ་འདོད་པའི་བྱེ་སྨྲ་མེད་ལ། བྱེ་སྨྲས་བཀའ་ལ་
སྒྲ་ཇི་བཞིན་པས་ཁྱབ་པ་ཁས་ལེན་པའི་ཕྱིར་ཟེར། རྟགས་གཉིས་པ་དེར་ཐལ། ཤེར་མདོ་དགོངས་པ་ཅན་དུ་ཁས་
ལེན་པའི་མདོ་སྡེ་བ་ཡོད་པ་གང་ཞིག དེར་མ་ཟད་སྒོ་དྲུག་དང་། བཟང་སྤྱོད་སོགས་ཐུན་མོང་མ་ཡིན་པའི་སྡེ་སྣོད་
སྒྲ་ཇི་བཞིན་དུ་ཁས་ལེན་པའི་མདོ་སྡེ་བ་ཡོད་པའི་ཕྱིར། དང་པོ་དེར་ཐལ། གྲུབ་འགྲེལ་ལས། ཤེར་མདོའི་
དགོངས་པ་བླངས་པའི་ཕྱིར་ཚུལ་འདིའང་རིགས་པའི་རྗེས་འབྲང་གི་མདོ་སྡེ་བ་གཅིག་པུ་མིན་པར་ཕྱིས་ཀྱི་ལུང་
རིགས་ཀྱི་མདོ་སྡེ་བ་གཉིས་ཀའི་འདོད་ཚུལ་དུ་ཤེས་པར་བྱ་སྟེ། དེར་མ་ཟད་བཙུན་པ་དགེ་སྲུང་ལ་སོགས་པ་ལུང་གི་
རྗེས་འབྲང་རྣམས་ཀྱིས་ཀྱང་ཤེར་མདོ་ཁས་མི་ལེན་པར་མི་སྨྲ་བར་དགོངས་པ་བླངས་ནས་འཆད་པའི་ཕྱིར་ཏེ།
དབུ་མ་རྒྱན་རང་འགྲེལ་ལས། རང་གི་སྡེ་བ་གང་དག་ཆོས་ཐ་མས་ཅད་ངོ་བོ་ཉིད་མེད་པ་ལ་སོགས་པའི་མདོ་ཚིག་
འཆད་པ་ན་སྨད་པ་དང་ཉུང་བའི་དོན་ལ་སོགས་པར་འཆད་དེ། ཞེས་དང་། དེའི་རྩ་བའི་འགྲེལ་བཤད་ལས།
རང་གི་སྡེ་བ་གང་དག་ཅེས་བྱ་བ་ནི་བཙུན་པ་དགེ་སྲུང་ལ་སོགས་པ་སྟེ་ཞེས་གསུངས་པ་ལྟ་བུ་ཡོད་པའི་ཕྱིར། ཞེས་
གསུངས་པའི་ཕྱིར། གཉིས་པ་དེར་ཐལ། གྲུབ་འགྲེལ་ལས། མདོ་སྡེ་བ་ལ་ནི་ཤིན་ཏུ་གསལ་ཏེ། གྲུབ་མཐའ་དང་
མདོ་སྔགས་ཐམས་ཅད་ཀྱི་བཤད་པ་མངའ་བའི་སློབ་དཔོན་བྱང་ཆུབ་བཟང་པོས། འདི་ནི་སྒོ་དྲུག་པ་དང་འཕགས་
པ་བཟང་བོ་སྤྱོད་པ་ལ་སོགས་པའི་མདོ་སྡེ་རྣམས་སྒྲ་ཇི་བཞིན་དུ་ཁས་ལེན་པའི་ཞེས་པ་ནས་འདི་དག་ཐེག་པ་ཆེན་པོ་
ཞེས་ཀྱང་བརྗོད་དེ། ལུང་དང་སྙིང་རྗེ་ཆེན་པོ་དང་ལྡན་པའི་ཕྱིར། ཞེས་དང་། དེ་ཉིད་རིན་ཆེན་ཕྲེང་བ་ལས་
ཀྱང། ཕ་རོལ་ཏུ་ཕྱིན་པའི་ཐེག་པ་གསུམ་སྟེ། མདོ་སྡེ་བ། རྣལ་འབྱོར་སྤྱོད་པ་དང་། དབུ་མ་བ་ལ་གནས་པའི་
དབྱེ་བས་སོ། ། ཞེས་སོ་ཞེས་གསུངས་པའི་ཕྱིར་ཟེར། ཁ་ཅིག་གིས། སྐབས་འདིར་བཀའ་བསྟན་བཅོས་རྣམས་
བེམ་པོ་དང་འདུ་བྱེད་གཉིས་ཀར་འདོད་དེ། གྲུབ་འགྲེལ་ལས། ཆོས་ཀྱི་ཕུང་བོ་བརྒྱད་ཁྲི་དག ། གང་རྣམས་
ཐུབ་པས་གསུངས་དེ་དག ། མིང་ཡིན་འདུ་བྱེད་དག་ཏུ་འདུས། ། ཞེས་ཆོས་ཕུང་བརྒྱད་ཁྲི་དང་། ཆོས་ཕུང་གི་
ཚད་ཤཱ་རིའི་བུས་བྱས་པའི་ཆོས་ཕུང་ཙམ་དང་། མིང་གི་ཚོགས་སྤྱི་ཡིན་པས་བེམ་པོ་དང་ལྡན་མིན་འདུ་བྱེད་དུ་

• 252 . གྲུབ་མཐའི་དོགས་དཔྱོད།
མས་མ་
གཏོགས་ལ། ཞེས་དང་། སྐབས་དང་པོའི་མཆན་འགྲེལ་ལས་ཀྱང་། ཊཱིཀ་ཆེན་དེ་ཉིད་སྣང་བ་ལས། མདོ་སྡེ་
བའི་སྐབས་སུ་འདུ་བྱེད་བེམ་པོ་ཡོད་མིན། ཞེས་པའི་ཤུགས་ལ་བྱེ་སྨྲས་ལྡན་མིན་འདུ་བྱེད་དང་བེམ་པོའི་གཞི་
མཐུན་འདོད་པར་གསུངས་སོ་ཞེས་གསུངས་པའི་ཕྱིར། གཞན་ཡང་མིང་ཚིག་ཡི་གེ་གསུམ་པོ་སྒྲ་དང་ལྡན་མིན་འདུ་
བྱེད་གཉིས་ཀ་ཡིན་པའི་ཕྱིར་ཏེ། དེ་དག་སྒྲ་ཡིན་པ་ནི་གྲུབ་མཐའ་ཆེན་མོ་ལས། མིང་གི་ཚོགས་ལ་སོགས་པ་
ཡང་། ། ཞེས་མིང་ནི་ངོ་བོ་ཙམ་སྟོན་པ་སྟེ། ལྷ་དག་ལྷ་རྣམས་ཞེས་པ། སྒྲ་བ་རྣམས་ཚིག་ཟེར་ཡང་འདིར་མིང་ངོ་།
ཚིག་གམ་ངག་ནི་ཁྱད་པར་སྟོན་པའི་སྒྲ་སྟེ། འདུས་བྱས་མི་རྟག་ཅེས་པ་ལྟ་བུ། ཡི་གེ་དེ་གཉིས་ཀྱི་གདགས་གཞིར་
གྱུར་བའི་སྐད་ཀྱི་གདངས་ཀ་དམ་པ་ཞེས་པ་ལྟ་བུའི་ཀ་སྟེ། སྤྱིར་གོ་ཞེས་པ་ལྟ་བུ་ཡི་གེ་དང་བ་ལང་གི་མིང་ལའང་
འཇུག་པས། མིང་དང་ཡི་གེ་མི་འགལ་བར་བཞེད་ཅིང་སྒྲ་བ་དང་རྩོད་ཚུལ་མང་ངོ། ། ཞེས་གསུངས་པའི་ཕྱིར།
དེ་དག་ལྡན་མིན་འདུ་བྱེད་ཡིན་པ་ནི་མཛོད་ལས། ཐོབ་དང་མ་ཐོབ་ཞེས་སོགས་གསུངས་པའི་ཕྱིར། གྲུབ་ཕྲེང་
ལས་ཀྱང་། ལུགས་འདི་ལ་བེམ་པོ་དང་ལྡན་མིན་འདུ་བྱེད་མི་འགལ་ལམ་སྙམ་མོ་ཞེས་གསུངས་པའི་ཕྱིར་ཟེར། ལ་
ལས། དེ་མི་འཐད་པར་ཐལ། གཟུགས་དང་འདུ་བྱེད་དག་དུ་འདོད། ། ཅེས་པས། བསྟན་བཅོས་ཀྱི་ངོ་བོ་མདོ་
སྡེ་བས་གཟུགས་དང་། བྱེ་སྨྲས་ལྡན་མིན་འདུ་བྱེད་དུ་འདོད་པར་བསྟན་གྱིས་སྔར་ལྟར་མ་ཡིན་པའི་ཕྱིར་ཏེ།
གསེར་ཕྲེང་ལས། ཆོས་ཀྱི་ཕུང་བོ་བརྒྱད་ཁྲི་དག ། གང་རྣམས་ཐུབ་པས་གསུངས་དེ་དག ། ཚིག་གམ་མིང་ཡིན་
དེ་དག་ནི། ། གཟུགས་དང་འདུ་བྱེད་དག་ཏུ་འདུས། ཞེས་པའི་གང་སྤེལ་དུ་མིང་ཚིག་ཀྱང་མཚོན་པ་ཙམ་སྟེ།
གཉིས་ཀས་ཀྱང་མིང་ཚིག་ཡི་གེའི་ཚོགས་གསུམ་ག་བཀའི་རབ་བཞིན་དུ་འདོད་པ་དང་། དེ་གཉིས་ཀྱང་རིམ་པ་
ལྟར་ལྡན་མིན་མེད་པ་དང་ཡོད་པར་འདོད་པ་ཡིན་ནོ་ཞེས་བཤད་དོ། ། དེའི་དོན་ནི་ཚོགས་གསུམ་བཀའི་རང་
བཞིན་དུ་འདོད་པ་གཉིས་ཀ་མཐུན་ཀྱང་གཅིག་ནི་ཚོགས་གསུམ་སྒྲ་སྤྱིའི་ཕྲེང་བར་འདོད་པས་ལྡན་མིན་དང་།
གཅིག་ནི་དེ་གསུམ་ངག་གི་རིག་བྱེད་ཀྱི་སྒྲ་རང་མཚན་པར་འདོད་པས་གཟུགས་ཀྱིས་བསྡུས་པའོ། ། དེས་ན་མིང་
ཡིན་ན་འདུ་བྱེད་དང་ཚིག་ཡིན་ན་གཟུགས་སུ་འདུས་ཞེས་ངེས་པར་མི་བྱའོ། ། རྒྱལ་པོ་སྲས་སུ་ཡང་གང་སྤེལ་དང་
མཐུན་པ་ལས་ཁྱད་པར་དུ་ཆོས་མངོན་པ་བ་རྣམས་བཀའི་ངོ་བོ་གཟུགས་དང་འདུ་བྱེད་གཉིས་ཀར་འདོད་ཅེས་
འཆད་དོ། ། དེ་གཉིས་ལས་སྔ་མ་བྱེ་སྨྲ་དང་ཕྱི་མ་མདོ་སྡེ་བའི་འདོད་པ་དང་མཐུན་ཏེ། སྡེ་བ་འདི་གཉིས་ཀའི་ཀྱང་
བཀའི་ངོ་བོ་ཚོགས་གསུམ་དུ་འདོད་དགོས་ལ། དེ་གསུམ་ཡང་བྱེ་སྨྲས་ལྡན་མིན་རྫས་གྲུབ་དང་། མདོ་སྡེ་བས་སྒྲ་
རང་མཚན་པ་ལ་འདོད་པར་བཤད་པས་སོ། ། ལུགས་དེ་གཉིས་ཀྱིས་ནི་བསྟན་བཅོས་བེམ་པོའི་ངོ་བོར་འདོད་ལ་
ཞེས་གསུངས་པའི་ཕྱིར་ཟེར། ཡང་ཁ་ཅིག ། གསེར་ཕྲེང་གི་ཚིག་ཟིན་ལྟར་ཁས་ལེན་མི་རུང་བར་ཐལ། འདི་ལ་
ཞིབ་ཆ་བྱེད་དགོས་ཀྱི་ལུང་དོན་དེ་ལྟར་མ་ཡིན་པའི་ཕྱིར་ཏེ། གནས་དང་པོའི་མཐའ་དཔྱོད་ལས། དེ་དག་བསྡུས་

གྲུབ་མཐའི་དོགས་དཔྱོད། • 253 •
ཚུལ་གསུམ་ཡོད་དེ། མདོ་སྡེ་བས་ཚིག་གི་རང་བཞིན་གཟུགས་ཕུང་གིས་བསྡུས་པར་འདོད། བྱེ་སྨྲའི་སྡེ་བ་ཁ་ཆེ་བ་
དང་མངོན་པ་བ་ལས་གཞན་པའི་སྡེ་བ་འགའ་ཞིག་གིས་མིང་ཚོགས་པའི་རང་བཞིན་ལྡན་མིན་འདུ་བྱེད་དུ་འདོད།
ཆོས་མངོན་པ་སྡེ་བདུན་གྱི་རྗེས་འབྲང་མངོན་པ་བ་དག་གིས་ཆོས་ཕུང་གི་གཞི་ལྡོག་གཟུགས་དང་སྤྱི་ལྡོག་འདུ་བྱེད་
ཀྱི་ཕུང་བོར་འདོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། སངས་རྒྱས་ཀྱི་གསུང་ཚིག་གི་རང་བཞིན་ཡིན་
པ་དེ་དག་གི་ལྟར་ན་དེ་དག་ནི་གཟུགས་ཀྱི་ཕུང་བོར་བསྡུས་སོ། ། ཞེས་གསུངས་པའི་ཕྱིར། ཁྱབ་སྟེ། འདི་མདོ་སྡེ་
བའི་འདོད་པ་ཡིན་ཅིང་། དེ་ཡང་ཕུང་བོའི་མཚན་གཞི་སངས་རྒྱས་ཀྱི་གསུང་གི་སྒོ་ནས་བཤད་པ་ཡིན་ལ། ཕུང་
བོའི་དོན་མིན་ཚུལ་སྔར་ལྟར་དོན་བཤད་པས་ཤེས་པའི་ཕྱིར་ཏེ། རྒྱལ་སྲས་མ་ལས་མདོ་སྡེ་བ་གང་དག་གི་ལྟར་ན།
ངག་གི་རྣམ་པར་རིག་བྱེད་ཀྱི་ངོ་བོ་ཡིན་པ་དེ་དག་གི་ལྟར་ན་གཟུགས་ཀྱི་ཕུང་བོས་བསྡུས་ཏེ། སྒྲའི་སྐྱེ་མཆེད་ནི་
གཟུགས་ཀྱི་ཕུང་བོས་བསྡུས་པའི་ཕྱིར་རོ། ། ཞེས་དང་། གང་སྤེལ་ལས་ཀྱང་། སངས་རྒྱས་ཀྱི་གསུང་ཚིག་གི་རང་
བཞིན་ཡིན་པ་སོགས་མཐུན་པར་གསུངས་པའི་ཕྱིར་དང་། སངས་རྒྱས་ཀྱི་གསུང་གཟུགས་སུ་བཤད་ཀྱི་ཕུང་བོའི་
ཆར་མ་བཤད་པའི་ཕྱིར་འདིར་གསེར་ཕྲེང་སོགས་ལ་ཞིབ་ཆ་དགོས་སོ། ། ཞེས་སོགས་དང་། ཡང་དེ་ཉིད་ལས།
ཁ་ཅིག་དེ་ལྟར་བཤད་མི་ཤེས་པར་མདོ་སྡེ་པས་རྣ་བའི་ཡུལ་སྒྲ་དང་བྱེ་བྲག་སྨྲ་བས་ཡིད་ཀྱི་ཡུལ་མིང་ལ་འདོད་ཟེར་བ་
སོགས་ནི་མདོ་དང་མཛོད་རྩ་འགྲེལ་འགྲེལ་བཤད་གང་དང་ཡང་མི་མཐུན་པའི་བབ་ཅོལ་ཡིན་ནོ། ། དེས་ན་གཞུང་
གོང་འོག་དང་རྩ་འགྲེལ་བསྒྲིགས་ནས་བཤད་དགོས་སོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག དེ་མི་
འཐད་པར་ཐལ། མཛོད་མཐའ་དཔྱོད་ལས། གསེར་ཕྲེང་སོགས་ལ་ཞིབ་ཆ་དགོས་ཞེས་པ་དེ་ལ་དཔྱད་དགོས་པ་
ཡིན་གྱི་ཞིབ་ཆ་བྱེད་རྒྱུ་མེད་པའི་ཕྱིར་ཏེ། སྐབས་དང་པོའི་མཆན་འགྲེལ་ལས། གསེར་ཕྲེང་གི་ལུང་འདི་དག་ལ་
ཞིབ་ཆ་དགོས་ཞེས་མཛོད་ཀྱི་མཐའ་དཔྱོད་དུ་གསུངས་པ་དཔྱད་པར་བྱའོ། ། ཞེས་གསུངས་པའི་ཕྱིར་ཟེར། ལ་
ལས། དེ་རྣམས་མི་འཐད་པར་ཐལ། བྱེ་སྨྲས་བེམ་པོ་དང་ལྡན་མིན་གྱི་གཞི་མཐུན་འདོད་ཟེར་བ་མི་འཐད།
མཛོད་མཐའ་དཔྱོད་ལྟར་ན་གསེར་ཕྲེང་གི་གསུངས་ཚུལ་ལ་ཞིབ་ཆ་བྱེད་ལུགས་མེད་ཟེར་བ་ཡང་མི་འཐད་པའི་ཕྱིར།
དང་པོ་དེར་ཐལ། ཤེས་བྱ་ལ་གཞི་ལྔར་གྲངས་ངེས་པ་དེ་ཕུང་སུམ་སེལ་བའི་གྲངས་ངེས་ཡིན་ལ། འདུས་བྱས་ལ་
ཕུང་བོ་ལྔར་གྲངས་ངེས་པ་དེ་ཡང་ཕུང་སུམ་སེལ་བའི་གྲངས་ངེས་ཡིན་པའི་ཕྱིར་དང་། འདུ་བྱེད་ཀྱི་ཕུང་བོ་ཡིན་ན།
ཕུང་བོ་གཞན་བཞི་བོ་གང་རུང་མ་ཡིན་པའི་ཁྱབ་པའི་ཕྱིར་ཏེ། མཛོད་མཐའ་དཔྱོད་ལས། གཟུགས་ཚོར་འདུ་
ཤེས་རྣམ་ཤེས་ཀྱི་ཕུང་བོ་བཞི་བོ་གང་རུང་མ་ཡིན་པའི་འདུས་བྱས་དེ། འདུ་བྱེད་ཀྱི་མཚན་ཉིད། ཞེས་དང་། རྩ་
བར་ཡང་། འདུ་བྱེད་ཕུང་བོ་བཞི་ལས་གཞན། ཞེས་གསུངས་པའི་ཕྱིར། གཉིས་པ་དེར་ཐལ། མཛོད་མཐའ་
དཔྱོད་དང་གསེར་ཕྲེང་གི་བཤད་ཚུལ་མི་མཐུན་པ་མངོན་སུམ་གྱིས་གྲུབ་པའི་ཕྱིར་ཟེར་བ་སོགས་ལ་ཞིབ་ཆ་དགོས།

• 254 • གྲུབ་མཐའི་དོགས་དཔྱོད།
ཁ་ཅིག་གིས། བྱེ་སྨྲས་མིག་གིས་གཟུགས་མཐོང་བར་མ་ཟད་མིག་ཤེས་ཀྱིས་ཀྱང་གཟུགས་མཐོང་བར་ཁས་ལེན་པ་
ཡིན་ཏེ། གྲུབ་འགྲེལ་ལས། མིག་དབང་རྟེན་བཅས་དང་དེ་མཚུངས་གཉིས་ལས་རྟེན་བཅས་ཀྱི་དབང་བོས་ཀྱང་
གཟུགས་མཐོང་བས་དེ་ལ་བརྟེན་པའི་རྣམ་ཤེས་ཁོ་ནས་མཐོང་བ་མིན་ཏེ། རྣམ་ཤེས་ཁོ་ནས་མཐོང་ན་རྩིག་པས་
བར་དུ་ཆོད་པའི་གཟུགས་ཀྱང་མཐོང་བར་ཐལ། རྣམ་ཤེས་ཐོགས་མེད་ཡིན་པའི་ཕྱིར་དང་ཞེས་དང༌། མཛོད་
མཐའ་དཔྱོད་ལས་ཀྱང་། དེ་བཞིན་དུ་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། བྱེ་སྨྲས་མིག་
གིས་གཟུགས་མཐོང་ལ་མིག་ཤེས་ཀྱིས་མི་མཐོང་བར་འདོད་ལ། མདོ་སྡེ་བས་མིག་ཤེས་ཀྱིས་གཟུགས་མཐོང་ཡང་
མིག་གིས་མི་མཐོང་བར་འདོད་པའི་ཕྱིར་ཏེ། སྡེ་བདུན་རྒྱན་ལས། སྔོ་འཛིན་མིག་ཤེས་ལ་སྔོན་པོར་སྣང་བ་ཆོས་
ཅན་དུ་འཛིན་ན། བྱེ་བྲག་སྨྲ་བའི་ངོར་ཆོས་ཅན་མི་འགྲུབ་སྟེ། བྱེ་བྲག་སྨྲ་བ་ནི་དབང་པོས་ཡུལ་འཛིན་པར་འདོད་
པ་ཡིན་གྱི་མིག་ཤེས་ཀྱིས་ཡུལ་འཛིན་པར་མི་འདོད་པས་མིག་ཤེས་ལ་སྔོན་པོར་སྣང་བ་ཞེས་བྱ་བ་ཁས་མི་ལེན་པའི་
ཕྱིར་རོ། ། ཞེས་སོགས་གསུངས་པའི་ཕྱིར་དང་། མཆིམས་མཛོད་ལས། ལོ་ཞེས་བྱ་བ་ནི་མདོ་སྡེ་བས་དེ་ཟློག་པར་
བྱེད་དེ། རྣམ་ཤེས་ཀྱིས་མཐོང་ཡང་བསྒྲིབས་པ་ཐམས་ཅད་ལ་འཇུག་པར་མི་འགྱུར་ཏེ། ནས། འོ་ན་མདོ་ལས་
མིག་གིས་གཟུགས་རྣམས་མཐོང་ནས་ཞེས་གསུངས་པ་དང་འགལ་ལོ་ཞེ་ན། དེ་ནི་མིག་ལ་བརྟེན་པའི་རྣམ་ཤེས་
ཀྱིས་མཐོང་བ་ལ་བཤད་པ་ཡིན་ཏེ། ཞེས་གསུངས་པའི་ཕྱིར་ཟེར། ཡང་ལ་ལས། གཉིས་ཀྱི་རྣམ་ཤེས་ཕྱི་ཡི་
ལྔ། ། ཞེས་གསུངས་པ་མི་འཐད་པར་ཐལ། སྡེ་བདུན་རྒྱན་གྱི་བཤད་ཚུལ་འཐད་པའི་ཕྱིར་ཟེར། ཁ་ཅིག་གིས།
མིག་གཉིས་ཀྱིས་གཟུགས་མཐོང་བ་ལྟར་དེ་ལ་རྣམ་ཤེས་གཉིས་ཀྱི་གཟུགས་མཐོང་བའི་ཕྱིར་ཏེ། གྲུབ་འགྲེལ་ལས།
མིག་གཡས་གཡོན་ལ་རྣམ་ཤེས་སོ་སོ་བ་གཉིས་འདོད་ལ། མདོ་སེམས་ཀྱིས་གཟུགས་གཉིས་སུ་མཐོང་བར་ཐལ་བ་
སོགས་ཀྱིས་བཀག་གོ ། དེས་རྣ་བ་སོགས་ལའང་འདྲ་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་
ཐལ། རྟེན་མིག་གཉིས་ཡོད་ཀྱང་དེ་ལ་བརྟེན་པའི་རྣམ་ཤེས་སོ་སོ་བ་མེད་པའི་ཕྱིར་ཏེ། མཛོད་མཐའ་དཔྱོད་ལས།
འོ་ན་རྣམ་ཤེས་གཉིས་བརྟེན་པར་འགྱུར་ཞེ་ན་མི་འགྱུར་ཏེ་རྟེན་དབང་བོ་སོ་སོར་འཆད་ཀྱང་རྣམ་ཤེས་དེ་ལྟར་མི་
དགོས་པའི་ཕྱིར་ཏེ། དེ་ཡུལ་ན་མི་གནས་པའི་ཕྱིར། ཞེས་གསུངས་པའི་ཕྱིར། འདི་རང་འགྲེལ་དང་མཐུན་པས་
ཁས་ལེན་དགོས་པའི་ཕྱིར་ཟེར། ཁ་ཅིག་གིས། སྐབས་འདིར་བདག་ཅག་གི་སྟོན་པ་སངས་རྒྱས་སུ་ཁས་ལེན་
དགོས་ཏེ། སྐབས་དང་པོའི་མཐའ་དཔྱོད་ལས། ཁ་ཅིག་ན་རེ། བདག་ཅག་གི་སྟོན་པ་བྱེ་སྨྲ་སུའི་ལུགས་ལ་སངས་
རྒྱས་མིན་སྡུག་བདེན་ཟེར་ན། འོ་ན་བྱེ་སྨྲའི་ལུགས་གཞིར་ཞོག ། དེ་ཆོས་ཅན། ཁྱོད་སངས་རྒྱས་ཡིན་པར་ཐལ།
ཁྱོད་རང་ཉིད་སངས་རྒྱས་སུ་བྱེད་པའི་ཆོས་ཟད་མི་སྐྱེ་ཤེས་པའི་ཡེ་ཤེས་མི་སློབ་ལམ་ཐོབ་པའི་འཕགས་པ་ཡིན་པའི་
ཕྱིར་ཏེ། ནས། གཞན་ཡང་། རང་འགྲེལ་ལས། གང་ཞིག་ཅེས་བྱ་བ་ནི་སངས་རྒྱས་བཅོམ་ལྡན་འདས་ཉིད་ཀྱི་

• 255 •
གྲུབ་མཐའི་དོགས་དཔྱོད། 
དབང་དུ་བྱས་ནས། ཞེས་དང་། མཛོད་ལས། སངས་རྒྱས་སུ་གྱུར་གཞན་གསུམ་ཡང་། ། ཞེས་དང་། ཞུ་བ་
ལས། བཙུན་པ་སངས་རྒྱས་གྲངས་སུ་བསྐངས་ཏེ་བགྱིད་པར་རུང་ངམ། ཞེས་གསུངས་པ་རྣམས་ཀྱི་དོན་མ་གྲུབ་
པར་ཐལ། སྟོན་པ་སངས་རྒྱས་དེ་དེ་དག་གི་དངོས་བསྟན་གྱི་སངས་རྒྱས་མ་ཡིན་པའི་ཕྱིར་ཏེ། དེ་བྱེ་སྨྲའི་ལུགས་ལ་
སངས་རྒྱས་མ་ཡིན་པའི་ཕྱིར། ཞེས་སོགས་སྤྲོས་པས་ཆོག ཅེས་གསུངས་པའི་ཕྱིར་ཟེར། ལ་ལས། བདག་ཅག་
གི་སྟོན་པ་སངས་རྒྱས་མ་ཡིན་པར་ཐལ། སྡུག་བདེན་ཡིན་པའི་ཕྱིར་ཏེ། ལམ་བདེན་མ་གཏོགས་པའི་འདུས་བྱས་
ཡིན་པའི་ཕྱིར། ཁྱབ་སྟེ། མཛོད་ལས། ལམ་མ་གཏོགས་པའི་འདུས་བྱས་རྣམས། ། ཟག་བཅས་ཞེས་གསུངས་
པའི་ཕྱིར་དང་། ཡང་དེ་ལྟར་ཡིན་པར་ཐལ། གསེར་ཕྲེང་ལས། བྱེ་སྨྲའི་ལུགས་ཀྱིས་ནི་སངས་རྒྱས་དང་དགེ་
འདུན་གཉིས་ཀྱི་རྟེན་ལུས་ནི་སྡུག་བདེན་ཡིན་པས་སངས་རྒྱས་དང་དགེ་འདུན་མིན་ལ་ཞེས་གསུངས་པའི་ཕྱིར་ཟེར།
ཁ་ཅིག་གིས། སྐབས་འདིར་དུས་གསུམ་རྫས་སུ་གྲུབ་པར་འདོད་དེ། བུམ་པ་བུམ་པའི་འདས་པའི་དུས་སུ་ཡོད།
བུམ་པ་བུམ་པའི་མ་འོངས་པའི་དུས་སུའང་ཡོད་པར་འདོད་པའི་ཕྱིར་ཏེ། དེ་ལྟར་འདུས་བྱས་ཐམས་ཅད་ལ་འདྲ་
བའི་ཕྱིར་ཏེ། གྲུབ་ཕྲེང་ལས། དུས་གསུམ་རྫས་སུ་འདོད་དེ། བུམ་པ་བུམ་པའི་འདས་པའི་དུས་སུའང་ཡོད་བུམ་
པ་བུམ་པའི་མ་འོངས་པའི་དུས་སུ་ཡང་ཡོད་པར་འདོད་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། བུམ་པ་བུམ་པའི་མ་འོངས་པའི་དུས་སུ་ཡོད་པར་འདོད་ན་བུམ་པ་བུམ་པའི་རྒྱུའི་དུས་སུ་ཡོད་
པར་འདོད་དགོས། དེ་ལྟར་ན་འདུས་བྱས་ཡིན་ན། རང་གི་རྒྱུའི་དུས་སུ་ཡོད་པས་ཁྱབ་པར་ཁས་ལེན་དགོས་པས།
གྲངས་ཅན་པ་དང་ཁྱད་མེད་དུ་འགྱུར་བའི་ཕྱིར་ཟེར། ལ་ལས། བྱེ་སྨྲས་གདགས་གཞི་ཕུང་བོ་ལྔའི་ཚོགས་ཙམ་
གང་ཟག་གི་མཚན་གཞིར་འདོད། མང་བོས་བཀུར་བ་ཁ་ཅིག་གིས་ཕུང་བོ་རེ་རེ་ནས་གང་ཟག་གི་མཚན་གཞིར་
འདོད། སྲུང་བ་བས་སེམས་གཅིག་བུ་གང་ཟག་གི་མཚན་གཞིར་འདོད་པའི་ཕྱིར། གྲུབ་ཕྲེང་ལས། དང་པོ་ནི་
གདགས་གཞི་ཕུང་བོ་ལྔའི་ཚོགས་ཙམ་གང་ཟག་གི་མཚན་གཞི། མང་བོ་བཀུར་བ་ཁ་ཅིག་གིས་ཕུང་བོ་ལྔ་ཆར་གང་
ཟག་གི་མཚན་གཞི་དང༌། སྲུང་བ་པས་སེམས་གཅིག་བུ་གང་ཟག་གི་མཚན་གཞིར་འདོད་པའི་ཕྱིར། གྲུབ་ཕྲེང་
ལས། དང་པོ་ནི་གདགས་གཞི་ཕུང་བོ་ལྔའི་ཚོགས་ཙམ་གང་ཟག་གི་མཚན་གཞི། མང་བོས་བཀུར་བ་ཁ་ཅིག་གིས་
ཕུང་བོ་ལྔ་ཆར་གང་ཟག་གི་མཚན་གཞི་དང་། ་ སྲུང་པ་བས་སེམས་གཅིག་བུ་གང་ཟག་གི་མཚན་གཞིར་འདོད་
དོ། ། ཞེས་དང་། འཇུག་པ་ལས་ཀྱང་། ཚོགས་པ་ཡིན་གྱི་ཕུང་བོའི་ངོ་བོ་མིན། ། ཞེས་དང་། ལྔ་ཆར་ཡང་
འདོད་ཁ་ཅིག་སེམས་གཅིག་འདོད། ། ཅེས་གསུངས་པའི་ཕྱིར་ཟེར། ཁ་ཅིག་གིས་དེ་མི་འཐད་དེ། མང་པོས་
བཀུར་པ་ཁ་ཅིག་གིས་ཕུང་བོའི་ཚོགས་པ་གང་ཟག་ཏུ་ཁས་ལེན་པ་ཡིན་གྱི་རེ་རེ་བ་གང་ཟག་གི་མཚན་གཞིར་མི་
འདོད་པའི་ཕྱིར་ཏེ། དབུ་མའི་མཐའ་དཔྱོད་ལས། ཡང་ཁ་ཅིག མང་བཀུར་བ་ཁ་ཅིག་གིས་ཕུང་བོ་ལྔ་ཀ་དང་དེ་

• 256 • གྲུབ་མཐའི་དོགས་དཔྱོད། 
་ས་
རེ་རེ་ནས་འཇིག་ལྟའི་དམིགས་པ་དང་བདག་ཏུ་འདོད་པར་ཐལ། རྣམ་བཤད་ལས། མང་བཀུར་བ་ཁ་ཅིག་གིས་
བདག་ལྟའི་རྟེན་དུ་སྟེ་དམིགས་པར་ནི། རང་གི་ཕུང་བོ་ལྔ་ཆར་ཡང་འདོད་ཅིང་། བདག་ཏུ་ཞེན་པ་ཡང་ཕུང་བོ་
དེ་ལས་ཡིན་ནོ་ཞེས་གསུངས་པའི་ཕྱིར་ན་མ་ཁྱབ་ཅིང་འདོད་མི་ནུས་ཏེ། རང་གི་ཕུང་བོ་ལྔའི་ཚོགས་པ་དང་
བསྡོམས་པ་འདོད་ཀྱི་རེ་རེ་ཙམ་ལ་མི་འདོད་པར་བཤད་པའི་ཕྱིར། ཞེས་སོགས་གསུངས་པའི་ཕྱིར་ཟེར་བ་ལ། ཁོ་
ན་རེ། དབུ་མའི་ཡིག་ཆར་དེ་ལྟར་གསུངས་ཀྱང་ཁས་ལེན་མི་རིགས་པར་ཐལ། ཕུང་བོ་ལྔའི་ཚོགས་ཙམ་གང་ཟག་
གི་མཚན་གཞིར་འདོད་པ་ལ་རང་རྒྱུད་པ་མན་ཆད་མི་མཐུན་པ་མེད་ལ། འཇུག་པ་རྩ་འགྲེལ་དུ་ཕུང་བོའི་ཚོགས་
ཙམ་གང་ཟག་གིས་མཚན་གཞིར་འདོད་པ་བཀག་ནས་དེ་རྗེས་ལྔ་ཆར་གང་ཟག་གི་མཚན་གཞིར་འདོད་པ་དགག་པ་
དང༌། གྲུབ་མཐའ་རིན་ཆེན་ཕྲེང་བར་ཡང་དེ་གཉིས་སོ་སོར་བཤད་པའི་ཕྱིར་ཟེར། ཁ་ཅིག་གིས། སྐབས་འདིར་
ཉོན་མོངས་ཅན་དང་ཉོན་མོངས་ཅན་མིན་པའི་མི་ཤེས་པ་ཞེས་པའི་ཐ་སྙད་ཡོད་ཀྱང་ཤེས་སྒྲིབ་ཀྱི་རྣམ་བཞག་ཁས་
མི་ལེན་པའི་ཕྱིར། གྲུབ་ཕྲེང་ལས། སྒྲིབ་པ་ལ་དེ་གཉིས་ལས་ཤེས་སྒྲིབ་ཅེས་པའི་ཐ་སྙད་ཁས་མི་ལེན་ནོ་ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཉོན་མོངས་ཅན་མིན་པའི་མི་ཤེས་པ་ཤེས་སྒྲིབ་ཡིན་
པའི་ཕྱིར་ཏེ། མཆིམས་མཛོད་ལས། ཉོན་མོངས་ཅན་མ་ཡིན་པའི་མི་ཤེས་པ་ནི་ཤེས་བྱའི་སྒྲིབ་པ་སྟེ། ཞེས་དང་།
མཛོད་སྡོམ་ཚིག་ལས། གཞན་གྱི་དད་ནི་ཤེས་སྒྲིབ་འདུན་པ་ལ། ། འདོད་ཆགས་བྲལ་བའི་ཚུལ་གྱིས་སྤངས་ཕྱིར།
ཞེས་གསུངས་པའི་ཕྱིར་དང་། མཁས་གྲུབ་རྗེའི་དགོངས་པའང་ཡིན་པའི་ཕྱིར་རོ་ཞེས་ཟེར། ཁ་ཅིག་གིས།
སེམས་ཅན་དུ་སྟོན་པའི་སྒྲ་དང་ངག་གི་རྣམ་པར་རིག་བྱེད་ཀྱི་སྒྲ་དང་། རྗོད་བྱེད་ཀྱི་སྒྲ་གསུམ་དོན་གཅིག་ཡིན་ཏེ།
གྲུབ་ཕྲེང་ལས། སེམས་ཅན་དུ་སྟོན་པའི་སྒྲ་དང་ངག་གི་རྣམ་པར་རིག་བྱེད་ཀྱི་སྒྲ་དང་། རྗོད་བྱེད་ཀྱི་སྒྲ་གསུམ་
དོན་གཅིག ཞེས་དང་། མཛོད་མཐའ་དཔྱོད་ལས། ཟིན་པ་དང་མ་ཟིན་པ་གཉིས་རེ་རེ་ལ་ཡང་སེམས་ཅན་དུ་
སྟོན་པ་སྟེ་རྣམ་པར་རིག་བྱེད་ཀྱི་སྒྲ་དང་མི་སྟོན་པ་སྟེ་རྣམ་པར་རིག་བྱེད་མ་ཡིན་པ་གཉིས་གཉིས་ཏེ་བཞི་ཡོད་པའི་
ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། སྤྲུལ་བས་ཆོས་བཤད་པ་དང་། སྤྲུལ་
བས་ཚིག་རྩུབ་སྨྲ་བའི་སྒྲ་ལྟ་བུ་སེམས་ཅན་དུ་སྟོན་པའི་སྒྲ་ཡིན་པ་གང་ཞིག ངག་གི་རྣམ་པར་རིག་བྱེད་ཀྱི་སྒྲ་མ་ཡིན་
པའི་ཕྱིར། དང་པོ་དེར་ཐལ། མཛོད་མཐའ་དཔྱོད་ལས། ཟིན་པའི་སྒྲ་སེམས་ཅན་དུ་སྟོན་པ་ལ་སྙན་མི་སྙན་
གཉིས་དང་ཟིན་པའི་སྒྲ་སེམས་ཅན་དུ་སྟོན་པ་མ་ཡིན་པ་ལ་སྙན་མི་སྙན་གཉིས་ཏེ་བཞི་ཡོད་པ་གང་ཞིག ཟིན་པའི་
སྒྲ་སེམས་ཅན་དུ་སྟོན་པ་ལ་ཡང་སྙན་མི་སྙན་གཉིས་དང་། མ་ཟིན་པའི་སྒྲ་སེམས་ཅན་དུ་མི་སྟོན་པ་ལའང་སྙན་མི་
སྙན་གཉིས་དང་བརྒྱད་ཡོད་པའི་ཕྱིར། དང་པོ་གྲུབ་སྟེ། སྐྱེས་བུས་གླུ་ལེན་པ་དང་སྐྱེས་བུས་ཚིག་རྩུབ་སྨྲ་བ་དང་།
སྐྱེས་བུས་གླིང་བུ་འབུད་པ་དང་། ཁུ་ཚུར་གྱི་སྒྲ་བཞི་ལྟ་བུ་ཡིན་པའི་ཕྱིར། གཉིས་པ་གྲུབ་སྟེ། སྤྲུལ་བས་ཆོས་

གྲུབ་མཐའི་དོགས་དཔྱོད། • 257 •
བཤད་པ་དང་སྤྲུལ་བས་ཚིག་རྩུབ་པོ་སྨྲ་བ་དང་རྔ་སྒྲ་དང་ཆུ་སྒྲ་བཞི་ལྟ་བུ་ཡིན་པའི་ཕྱིར། ཞེས་གསུངས་ཕྱིར།
གཉིས་པ་དེར་ཐལ། གང་ཟག་གི་རྒྱུད་ཀྱི་སྒྲ་མ་ཡིན་པའི་ཕྱིར། ཁྱབ་སྟེ། མཛོད་སྡོམ་ལས། རིག་བྱེད་སེམས་
བཅས་ཁོ་ནར་བྱུང་། ། ཞེས་གསུངས་པའི་ཕྱིར། གོང་དུ་མ་གྲུབ་ན། སྤྲུལ་བ་གང་ཟག་མ་ཡིན་པའི་ཕྱིར།
མཛོད་ལས། འདོད་པར་གཏོགས་པའི་སྤྲུལ་བ་ནི། ། ཕྱི་ཡི་སྐྱེ་མཆེད། ཞེས་གསུངས་པའི་ཕྱིར། དེས་ན་མཛོད་
སྡོམ་ལས། སྟོན་པ་རྣམ་རིག་གསུངས་གཙོར་དགོངས། ། ཞེས་པ་ལྟར་ཁས་ལེན་དགོས་པའི་ཕྱིར་ཟེར་བ་ལ་དཔྱད་
རྒྱུ་ཡོད། ཁ་ཅིག་གིས། ལག་པའི་རྫ་རྔའི་སྒྲ་ལ་ཟིན་མ་ཟིན་གཉིས་མེད་དེ། མཛོད་མཐའ་དཔྱོད་ལས། ཁ་ཅིག་
ཟིན་མ་ཟིན་གཉིས་ཀའི་སྒྲ་ལག་པའི་རྫ་རྔ་ལྟ་བུ་འདོད་པ་ཀུན་བཏུས་དང་མཐུན་ཀྱང་སློབ་དཔོན་འདིས་བཀག་གོ།
ཞེས་གསུངས་པའི་ཕྱིར་ཟེར། ཡང་ཁ་ཅིག་གིས། དེ་མི་འཐད་པར་ཐལ། སྐྱེས་བུས་གླིང་བུ་འབུད་པའི་སྒྲ་ཟིན་
པའི་སྒྲ་ཡིན་པར་ཡིག་ཆའི་ལུང་དྲངས་ཟིན་ལ་ལག་པའི་རྔ་སྒྲ་ཡང་འདྲ་བའི་ཕྱིར་ཟེར་བ་སོགས་དཔྱད་རྒྱུ་མང་
ངོ༌། ། ཁ་ཅིག་གིས། མདོ་སྡེ་བ་ལ། གཟུང་འཛིན་གྲངས་མཉམ་པ་དང་། སྒོ་ང་ཕྱེད་ཚལ་བ་དང་། སྣ་ཚོགས་
གཉིས་མེད་པ་གསུམ་ཡོད་པར་རྒྱན་བཟང་པས་བཤད་ཀྱང་། རང་ལུགས་ལ་ཁས་ལེན་མི་རུང་བའི་ཕྱིར། གྲུབ་
འགྲེལ་ལས། རྣམ་པའི་སྒོ་ནས་གསུམ་དུ་དབྱེ་བ་ལ། ཆོས་རྗེ་རྒྱན་བཟང་པ་ན་རེ། གཟུང་འཛིན་གྲངས་མཉམ་
དང་། སྒོ་ང་ཕྱེད་ཚལ་དང་། སྣ་ཚོགས་གཉིས་མེད་པ་གསུམ་དབུ་མ་རྒྱན་ལས་གསུངས་ཞེས་པ་ལ་གཞན་གཉིས་
བཤད་ཀྱང་། སྒོ་ང་ཕྱེད་ཚལ་ནི་དབུ་མ་རྒྱན་འདིར་ཉན་ཐོས་སྡེ་བའི་སྐབས་སུ་མི་འབྱུང་བས། ནས། མི་འཐད་
པར་སྣང་ལ། ཞེས་དང༌། རང་ལུགས་ནི་རྣམ་པའི་སྒོ་ནས་གཟུང་འཛིན་གྲངས་མཉམ་པ་དང་། སྣ་ཚོགས་གཉིས་ ་
མེད་པ་དང་སྣ་ཚོགས་རིམ་འཛིན་པ་གསུམ་དུ་འདོད་དེ་ཞེས་སོགས་སུ་གསུངས་པའི་ཕྱིར་དང་། ལྷུན་པོའི་མཛེས་
རྒྱན་དུའང་འདི་ཇི་ལྟ་བ་བཞིན་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། རྒྱན་བཟང་བའི་
བཤད་ཚུལ་ལྟར་ཁས་ལེན་དགོས་པའི་ཕྱིར་ཏེ། དེ་རྒྱལ་ཚབ་རྗེའི་དགོངས་པའང་ཡིན་པའི་ཕྱིར། དབུ་མ་རྒྱན་གྱི་
བརྗེད་བྱང་ལས། མདོ་སྡེ་བའི་ལུགས་དགག་པ་ལ། སྣ་ཚོགས་གཉིས་མེད་པ། སྒོ་ང་ཕྱེད་ཚལ་བ། རྣམ་ཤེས་
གྲངས་མཉམ་པའི་ལུགས་དགག་པའོ། ། དང་པོ་ནི། ཤེས་སོགས་བཞི་ལ། ཞེས་སོགས་དང་། གཉིས་པ་སྒོ་ང་
ཕྱེད་ཚལ་བའི་ལུགས་དགག་པ་ལ། འདོད་པ་བརྗོད་པ་དང་། དེ་དགག་པའོ། ། དང་པོ་ནི། དཀར་སོགས་བཞི་
ལ་ཞེས་སོགས་གསུངས་པའི་ཕྱིར། མདོར་ན། ཤེས་གཅིག་ཐ་དད་མ་ཡིན་པས། ། ཞེས་སོགས་ཚིགས་བཅད་
གཉིས་ཀྱི་སྣ་ཚོགས་གཉིས་མེད་པ་དང་། དཀར་པོ་དག་ལ་སོགས་པ་ལ། ཞེས་སོགས་ཚིགས་བཅད་བདུན་གྱིས་སྒོ་
ང་ཕྱེད་ཚལ་བ་དང་། རི་མོ་རྐྱང་བ་མཐོང་བའི་ཚེ། ། ཞེས་སོགས་ཚིགས་བཅད་བཞིས་རྣམ་ཤེས་གྲངས་མཉམ་པ་
དགག་པར་གསལ་བར་བཤད་པའི་ཕྱིར་ཟེར་བ་ལ། ཁོ་ན་རེ། བཤད་མ་ཐག་པ་རྣམས་མི་འཐད་པར་ཐལ། དབུ་

• 258 • 
གྲུབ་མཐའི་དོགས་དཔྱོད།
པ་--- -
མ་རྒྱན་གྱི་ལུང་དྲངས་མ་ཐག་པ་དེས་རིམ་བཞིན་སྣ་ཚོགས་རིམ་འབྱུང་བ་དང་། གཟུང་འཛིན་གྲངས་མཉམ་པ་
དང་། སྣ་ཚོགས་གཉིས་མེད་པ་དང་གསུམ་དགག་པ་ཡིན་གྱི་ཁྱོད་ལྟར་མ་ཡིན་པའི་ཕྱིར་ཏེ། དབུ་མའི་མཐའ་
དཔྱོད་ལས། རྩ་བར་འདོད་ན། ཟ་འོག་གི་དཀར་སྔོ་སོགས་ཀྱི་རྣམ་པའི་གྲངས་དང་མཉམ་པའི་མིག་གི་རྣམ་ཤེས་
རིགས་མཐུན་དུ་མ་རིམ་གྱིས་འབྱུང་ཡང་ཅིག་ཅར་སྣང་བ་ནི་འཇུག་པ་མྱུར་བའི་དབང་གིས་ཡིན་པར་འདོད་པའི་
མདོ་སེམས་གཟུང་འཛིན་གྲངས་མཉམ་རིམ་འབྱུང་བ་གཉིས་མེད་པར་ཐལ། འདོད་པའི་ཕྱིར། རྟགས་ཁས།
འདོད་མི་ནུས་ཏེ། དེ་ལྟར་འདོད་པའི་རང་སྡེ་དངོས་སྨྲ་བ་གཅིག་ཡོད་པ་གང་ཞིག དེ་འདྲའི་བྱེ་སྨྲ་ཡང་མེད།
དེ་འདྲའི་དབུ་མ་པ་ལ་དོགས་པ་ཡང་མེད་པའི་ཕྱིར། རྟགས་དང་པོ་གྲུབ་སྟེ། དབུ་མ་རྒྱན་ལས། དཀར་པོ་དག་
ལ་སོགས་པ་ཡི། ། ཤེས་པ་དེ་ནི་རིམ་འབྱུང་སྟེ། ། མགྱོགས་པར་འབྱུང་ཕྱིར་བླུན་པོ་དག ། གཅིག་ཆའོ་སྙམ་དུ་
ཤེས་པ་ཡིན། ། ཞེས་དང་། དེའི་རང་འགྲེལ་ལས། མེ་ཏོག་ཨུཏྤལའི་འདབ་མ་བརྒྱ་འབིག་པ་བཞིན་དུ་ཤིན་ཏུ་
མྱུར་བའི་ཕྱིར་རིམ་གྱིས་དངོས་པོ་ལ་གཅིག་ཆའོ་སྙམ་དུ་ཤེས་སོ་ཞེས་འཛེར་རོ། ། ཞེས་སོགས་གསུངས་པའི་ཕྱིར།
གོང་གི་རྟགས་གཉིས་དང་ཁྱབ་པ་གསུམ་ག་གྲུབ་པར་ཐལ། འདི་འདོད་མཁན་རང་སྡེ་ཡིན་ལ། དངོས་པོ་བདེན་
གྲུབ་ཁས་ལེན་ཞིང་ཤེས་པ་རྣམ་བཅས་འདོད་མཁན་ཡིན་པའི་ཕྱིར། དེར་ཐལ། དབུ་མ་རྒྱན་ལས། ཤེས་གཅིག་
ཐ་དད་མ་ཡིན་པས། ། ཞེས་པ་ནས། དྲུག་པར་བཞག་པར་བྱས་པ་ཡིན། ། ཞེས་པའི་བར་གྱིས་རང་སྡེ་དངོས་སྨྲ་
རྣམ་ཤེས་རྣམ་བཅས་སུ་འདོད་པའི་སྣ་ཚོགས་རིམ་འབྱུང་བ་དང་། གཟུང་འཛིན་གྲངས་མཉམ་པ་དང་། སྣ་
ཚོགས་གཉིས་མེད་པ་གསུམ་ག་བཀག་པའི་ཕྱིར་ཏེ། ཞེས་སོགས་གསུངས་པའི་ཕྱིར་ཟེར། ཡང་ལ་ལས། དབུ་
མའི་མཐའ་དཔྱོད་ཀྱི་དགོངས་པ་འཚོལ་དགོས་པ་ཡིན་གྱི་ཚིག་ཟིན་ལྟར་ཁས་ལེན་མི་རུང་བའི་ཕྱིར་ཏེ། ཕྱོགས་སྔ་
དང་པོ་སྣ་ཚོགས་གཉིས་མེད་པ་དང་ཕྱོགས་སྔ་གསུམ་པ་གཟུང་འཛིན་གྲངས་མཉམ་པར་སྦྱར་ན་སྔར་དྲངས་པའི་
བརྗེད་བྱང་དང་མཐུན་པའི་ཕྱིར་ཟེར་བ་ལ། ཁོ་ན་རེ་ཡིག་ཆར་གོ་རིམ་དེ་ལྟར་བཀོད་པ་ཙམ་མ་གཏོགས་དབུ་མ་
རྒྱན་གྱི་ཕྱོགས་སྔ་གསུམ་པ་སྣ་ཚོགས་གཉིས་མེད་པ་དང་། དང་པོ་སྣ་ཚོགས་རིམ་འབྱུང་བར་གསུངས་པ་མ་ཡིན་
པའི་ཕྱིར་ཏེ། དབུ་མ་རྒྱན་གྱི་བརྗེད་བྱང་དུ་རི་མོ་རྐྱང་བ་ཞེས་སོགས་ཕྱོགས་སྔ་གསུམ་པའི་འདོད་ཚུལ་དུ་གསུངས་
ལ། ཡིག་ཆར་གཞུང་དེ་གཟུང་འཛིན་གྲངས་མཉམ་པའི་འདོད་ཚུལ་དང་སྦྱར་བའི་ཕྱིར། དང་པོ་སྔར་སྒྲུབ་ཟིན་
ལ། གཉིས་པ་དབུ་མའི་མཐའ་དཔྱོད་ལས། ཁྲ་བོའི་སྟེང་གི་སྔོ་དཀར་སོགས་ཇི་སྙེད་ཀྱི་གྲངས་དེ་སྙེད་ཀྱི་མིག་གི་
རྣམ་ཤེས་རིགས་མཐུན་ཐ་དད་པ་སྐྱེ་བར་འདོད་པའི་གཟུང་འཛིན་གྲངས་མཉམ་གྱི་མདོ་སྡེ་བ་ཡོད་པ་གང་ཞིག
དེ་འདོད་པའི་གཟུང་འཛིན་གྲངས་མཉམ་གྱི་སེམས་ཙམ་པ་ཡང་ཡོད་པའི་ཕྱིར། རྟགས་དང་པོ་གྲུབ་སྟེ། དུས་
གཅིག་ལ་གཟུགས་སྒྲ་སོགས་ཡུལ་ལྔ་མངོན་དུ་གྱུར་བའི་ཚེ་དབང་ཤེས་རིགས་མི་མཐུན་ལྔ་ཅིག་ཅར་སྐྱེ་བཞིན་དུ་ཁ་

• 259 •
གྲུབ་མཐའི་དོགས་དཔྱོད།
བསམ
དོག་སྣ་ལྔའི་ཁྲ་བོའི་ཆ་དཀར་སྔོ་སོགས་སོ་སོར་འཛིན་པའི་མིག་གི་རྣམ་ཤེས་ཐ་དད་པ་ལྔ་སྐྱེ་ཞེས་ཁས་ལེན་པའི་ཕྱིར།
དབུ་མ་རྒྱན་ལས། རི་མོ་རྐྱང་བ་མཐོང་བའི་ཚེ། ། དེ་ལ་དེ་བཞིན་སེམས་མང་ངོ་། ། ཅི་སྟེ་གཅིག་ཆའི་ཚུལ་གྱིས་
སུ། ། འབྱུང་བར་འགྱུར་བ་འདོད་ན་ཀོ ། ཞེས་གསུངས་པའི་ཕྱིར། ཁྱབ་སྟེ། རི་མོ་ནི་རི་མོ་ཅན་ནམ་ཁྲ་བོ་ལ་
སྐད་དོད་གཅིག་ཡོད་པས་ཞེས་སོགས་གསུངས་པའི་ཕྱིར། ལ་ལས། དེ་ལྟར་ན། གོ་རིམ་སྔར་ལྟར་གསུངས་པའི་
དགོས་པ་མེད་པར་ཐལ་བ་དང་། སྒོ་ང་ཕྱེད་ཚལ་བ་ལ་སྣ་ཚོགས་རིམ་འབྱུང་བ་ཞེས་སྦྱར་མི་དགོས་པ་དང་། སྣ་
ཚོགས་རིམ་འབྱུང་ཞེས་གང་དུའང་མི་འབྱུང་བའི་ཕྱིར་ཟེར་བ་ལ། ཁོ་ན་རེ། སྐྱོན་དེ་དག་མེད་པར་ཐལ། དབུ་
མའི་ཡིག་ཆར་དེ་ལྟར་གསུངས་ཀྱང་། གྲུབ་མཐའ་ཆེན་མོ་ལས་གསུངས་པ་ལྟར་ཡིན་པའི་ཕྱིར་ཏེ། དེ་ཉིད་ལས།
རང་ལུགས་ལ་རྣམ་པའི་སྒོ་ནས་གཟུང་འཛིན་གྲངས་མཉམ་པ་དང་། སྣ་ཚོགས་གཉིས་མེད་པ་དང་། སྣ་ཚོགས་
རིམ་འཛིན་པ་གསུམ་དུ་འདོད་དེ། དང་པོ་ནི། དབུ་མ་རྒྱན་ལས། རི་མོ་རྐྱང་བ་མཐོང་བའི་ཚེ། དེ་ལ་དེ་བཞིན་
སེམས་མང་པོ། ། ཅི་སྟེ་གཅིག་ཆའི་ཚུལ་གྱིས་སུ། ། འབྱུང་བར་འགྱུར་བར་འདོད་ན་ཀོ ། ཞེས་སོགས་དང་།
གཉིས་པ་ནི། དེའི་རང་འགྲེལ་ལས། གལ་ཏེ་རྣམ་པར་ཤེས་པ་ནི་གཅིག་པུ་ཁོ་ནའི་རང་བཞིན་ཡིན་ལ། རྣམ་པ་
ནི་དུ་མ་ཡིན་ན་དེའི་ཚེ་ཞེས་ཕྱོགས་སྔར་བླངས་པས་སོ། ། གསུམ་པ་སྣ་ཚོགས་རིམ་འཛིན་པ་ནི། དབུ་མ་རྒྱན་ལས།
དཀར་པོ་དག་ལ་སོགས་པ་ལ། ། ཞེས་སོགས་གསུངས་པའི་ཕྱིར་ཟེར། ཡང་ལ་ལས། གོ་རིམ་འདི་ཡང་དབུ་མ་
རྒྱན་རྩ་འགྲེལ་གང་དང་ཡང་མི་མཐུན་ལ། དབུ་མའི་མཐའ་དཔྱོད་དང་ཡང་མི་མཐུན་པས་ཁས་ལེན་མི་རིགས་
པའི་ཕྱིར་ཟེར། ཁ་ཅིག་གིས། རྣམ་ཤེས་ཀྱི་འཇུག་པ་མྱུར་བ་ཅིག་ཅར་དུ་སྣང་བའི་རྒྱུ་ཡིན་པ་རྣམ་འགྲེལ་དུ་བཀག་
པའི་ཕྱིར་ཏེ། དབུ་མའི་མཐའ་དཔྱོད་ལས། གཞུང་འདིས་ཁྲ་བོའི་སྔོ་སེར་སོགས་འཛིན་པའི་རྣམ་ཤེས་རིགས་
མཐུན་རིམ་ཅན་དུ་སྐྱེ་ཡང་འཇུག་པ་མྱུར་བས་ཅིག་ཅར་སྐྱེ་བར་མངོན་པ་སྟེ་སྣང་ཞེས་བཤད་དགོས་པ་གང་ཞིག
རྣམ་ཤེས་ཀྱི་འཇུག་པ་མྱུར་བ་ཅིག་ཅར་སྣང་བའི་རྒྱུ་ཡིན་པ་རྣམ་འགྲེལ་དུ་བཀག་པའི་ཕྱིར་ན་མ་ཁྱབ། ཞེས་པ་ནས་
རྩ་རྟགས་གཉིས་པ་གྲུབ་སྟེ། རྣམ་འགྲེལ་ལས། རྟོག་བཅས་རྟོགས་པ་མེད་པའི་ཡིད། ། ཅིག་ཅར་དུ་ནི་འཇུག་
ཕྱིར་རམ། ། འཇུག་པ་མྱུར་ཕྱིར་བླུན་པོ་དག ། དེ་དག་ལ་ནི་གཅིག་ཏུ་ཞེན། ། ཞེས་དང་། མགལ་མེ་ལ་སོགས་
མྱུར་འཇུག་པའི། ། རྗེས་སུ་འགྲོ་བའི་གནོད་པ་ཅན། ། མིག་ལ་འཁོར་ལོ་འཁྲུལ་སྐྱེ་ཡི། ། དེ་མཐོང་མཚམས་སྦྱོར་
ལས་མ་ཡིན། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཡིག་ཆར་དེ་ལྟར་བྱུང་བ་དག་
མ་དག་དཔྱད་དགོས་ཀྱི་ཊཱིཀ་ཆེན་སོགས་དང་མི་མཐུན་པས་ཁས་ལེན་མི་རུང་བའི་ཕྱིར་ཟེར། ཁ་ཅིག མདོ་སྡེ་བ་
ལ་རང་རིག་ཁས་ལེན་པའི་མ་ཁྱབ་པའི་ཕྱིར་ཏེ། ལུང་གི་རྗེས་འབྲང་གི་མདོ་སྡེ་བས་རང་རིག་ཁས་མི་ལེན་པའི་ཕྱིར་
ཏེ། དབུ་མའི་མཐའ་དཔྱོད་ལས། མངོན་པ་མཛོད་ལྟར་འདོད་པའི་ལུང་གི་རྗེས་འབྲང་གི་མདོ་སྡེ་བས་རང་རིག་

： 260 . 
གྲུབ་མཐའི་དོགས་དཔྱོད།
འདོད་པར་འགྲེལ་བ་འགྲེལ་བཤད་སུས་ཀྱང་མ་བཤད་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། མདོ་སྡེ་བ་ལ་རང་རིགས་ཁས་ལེན་པའི་ཁྱབ་པའི་ཕྱིར་ཏེ། གྲུབ་ཕྲེང་ལས། རང་རིགས་དང་ཕྱི་
དོན་གཉིས་ཀ་བདེན་ཞེན་གྱིས་ཁས་ལེན་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་མདོ་སྡེ་བའི་མཚན་ཉིད།
ཅེས་གསུངས་པའི་ཕྱིར་དང། ཡང་ལུང་གི་རྗེས་འབྲང་གི་མདོ་སྡེ་བ་ལ་ཐེག་ཆེན་ཁས་ལེན་པ་ཡོད་པར་གྲུབ་འགྲེལ་
དུ་གསལ་བར་གསུངས་པས། དེ་ལ་ཐེག་ཆེན་ཁས་ལེན་པ་ཡོད་ན་རང་རིག་ཁས་ལེན་པ་ལ་འགལ་བ་ཅུང་ཟད་ཀྱང་
མེད་པའི་ཕྱིར། གཞན་དུ་ན། ལུང་གི་རྗེས་འབྲང་གི་མདོ་སྡེ་བ་ཆོས་ཅན། བྱེ་བྲག་སྨྲ་བ་ཡིན་པར་ཐལ། རང་
རིག་མི་འདོད་ཅིང་ཕྱི་དོན་བདེན་གྲུབ་དུ་འདོད་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར།
ཁྱབ་སྟེ། དེ་དེའི་མཚན་ཉིད་ཡིན་པར་གྲུབ་ཕྲེང་ལས་གསུངས་པའི་ཕྱིར་ཟེར། ཁ་ཅིག་གིས། བྱེ་མདོ་གཉིས་ལ་
ལྷག་མེད་དབྱིངས་སུ་བཞུགས་པ་ཡོད་པའི་ཕྱིར་ཏེ། གྲུབ་བཤད་ལས། སློབ་དཔོན་བྱང་ཆུབ་བཟང་པོས་ཀྱང་།
འདི་དག་དགེ་བ་ཡང་དག་པར་རྫོགས་པའི་བྱང་ཆུབ་ཏུ་བསྔོས་པ་དང་། སྨོན་ལམ་གྱི་མྱ་ངན་ལས་འདས་པའི་ཉན་
ཐོས་ཡིན་པས་ལོ་བརྒྱད་ཁྲིར་སླར་ལྡང་བའི་ཕྱིར་མཁས་པའོ། ། བྱེ་བྲག་ཏུ་སྨྲ་བ་དག་ནི་ཞི་བའི་དབྱིངས་དེར་
བསྐལ་བ་གྲངས་མེད་པ་བྱེ་བ་ཁྲག་ཁྲིག་དུ་མ་འདའ་བར་བྱེད་ཅེས་དང་ཞེས་གསུངས་པའི་ཕྱིར། ཁྱབ་སྟེ། ལུང་
འདི་དྲངས་ནས་མ་དགག་པའི་རྒྱུ་མཚན་ཡོད་པའི་ཕྱིར་དང་། གྲུབ་འགྲེལ་དུ་སྔར་ཡང་བྱང་ཆུབ་བཟང་པོའི་
གསུངས་ལ་བསྟེན་ནས། སྒོ་དྲུག་དང་བཟང་པོ་སྤྱོད་པ་སོགས་ཐེག་ཆེན་ཐུན་མོང་མིན་པའི་སྡེ་སྣོད་སྒྲ་ཇི་བཞིན་དུ་
ཁས་ལེན་པའི་བྱེ་མདོ་ཡོད་པར་གསུངས་པའི་ཕྱིར་ཟེར། ལ་ལས། དེ་རྣམས་མི་འཐད་པར་ཐལ། ཐེག་ཆེན་ཐུན་
མོང་མིན་པའི་སྡེ་སྣོད་སྒྲ་ཇི་བཞིན་དུ་ཁས་ལེན་པའི་ཉན་ཐོས་སྡེ་བ་མེད། ལྷག་མེད་མྱང་འདས་ཐོབ་པའི་ཉན་ཐོས་
སྡེ་བ་མེད་པའི་ཕྱིར། དང་པོ་མ་གྲུབ་ན། ཆོས་ཀྱི་བདག་མེད་དང་རང་བཞིན་མེད་པ་སོགས་རྟོགས་པའི་དེ་དག་
ཡོད་པར་འགྱུར། གཉིས་པ་མ་གྲུབ་ན། འཕགས་ལམ་ཐོབ་པའི་བྱེ་སྨྲ་མེད་ན་ལྷག་མེད་མྱང་འདས་ཐོབ་པའི་དེ་
མེད་པ་ལྟ་ཅི་སྨོས་པའི་ཕྱིར་ཟེར། ཁ་ཅིག་གིས། ཕྱིས་འབྱུང་གི་རིགས་པའི་རྗེས་འབྲང་གི་མདོ་སྡེ་བ་སོགས་ནི་ཐེག་
ཆེན་ཁས་ལེན་པ་ཡིན་གྱི་སྔར་གྱི་ཉན་ཐོས་སྡེ་གཉིས་ཀྱིས་དེ་དག་ཁས་མི་ལེན་པའི་ཕྱིར། གྲུབ་འགྲེལ་ལས། སྔར་གྱི་
ཉན་ཐོས་སྡེ་གཉིས་ལ་བཟང་སྤྱོད་དང་སྤྱོད་འཇུག་སོགས་ལྟར་གཞན་དོན་གཙོ་བོར་དོན་གཉེར་མི་རྒྱས་པས།
སེམས་བསྐྱེད་པ་ནི་གཞན་དོན་ཕྱིར། ། ཡང་དག་རྫོགས་པའི་བྱང་ཆུབ་འདོད། ། ཅེས་གསུངས་པ་ལྟར་གྱི་
དམིགས་རྣམ་སྐྱོང་ཚུལ་ཚང་བ་མེད་ན་སེམས་བསྐྱེད་མཚན་ཉིད་ཚང་བ་མི་སྐྱེ་སྟེ། སངས་རྒྱས་ཐོབ་འདོད་ཙམ་
ཡོད་ཀྱང་རང་གཅེས་འཛིན་གྱི་འཁྲི་བ་མ་ཆོད་པས་རྫོགས་བྱང་གི་རྒྱུར་མི་འགྲོ་བའི་ཕྱིར། དཔེར་ན། རང་སངས་
རྒྱས་ཀྱི་སེམས་བསྐྱེད་ལའང་སངས་རྒྱས་ཐོབ་འདོད་ཡོད་ཀྱང་རྫོགས་བྱང་གི་རྒྱུར་མ་སོང་བ་བཞིན། དེས་ན་ཕྱིས་

• 261 •
གྲུབ་མཐའི་དོགས་དཔྱོད།
འབྱུང་གི་རིགས་པའི་རྗེས་འབྲང་གི་མདོ་སྡེ་བ་སོགས་བཟང་སྤྱོད་ལྟ་བུའི་སྨོན་ལམ་ཅན་གྱི་ཐེག་ཆེན་གྱི་ཐབས་འདོད་
པ་དག་ནི་དེའི་སྒོས་ཐེག་ཆེན་གྱི་ཐ་སྙད་བྱས་ཆོག་པ་ནི། སྤྱོད་པ་ཡོངས་བསྔོ་མ་བཤད་དེས། ། ཐེག་པ་ཆེན་པོར་ག་
ལ་འགྱུར། ། ཞེས་པའི་ཤུགས་བསྟན་གྱི་དགོངས་པ་ཡིན་ཀྱང་། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། གྲུབ་འགྲེལ་གྱི་ལུང་འདི་ལ་དཔྱད་དགོས་ཀྱི་ཚིག་ཟིན་ལྟར་ཁས་ལེན་མི་རུང་བའི་ཕྱིར་ཏེ།
གཞན་དུ་ན་ལུང་རིགས་ཀྱི་རྗེས་འབྲང་གཉིས་ཀས་ཀྱང་ཐེག་ཆེན་ཁས་ལེན་པར་སྔར་བཤད་ཟིན་པ་དང་འགལ་ལ།
རང་རྒྱལ་གྱི་སེམས་བསྐྱེད་ལ་སངས་རྒྱས་ཐོབ་འདོད་ཡོད་ན། རང་རྒྱལ་གྱིས་རང་རྒྱལ་གྱི་ལམ་ཐེག་ཆེན་ལམ་དུ་
འཁྲུལ་བ་དང་། རང་རྒྱལ་གྱི་བྱང་ཆུབ་བླ་མེད་བྱང་ཆུབ་ཏུ་འཁྲུལ་བར་ཐལ་བའི་ཕྱིར་ཟེར་བ་ལ། ཁོ་ན་རེ། རང་
སངས་རྒྱས་ཀྱི་སེམས་བསྐྱེད་ལ་སངས་རྒྱས་ཐོབ་འདོད་ཡོད་པར་འདིར་གསུངས་པར་མ་ཟད། ཀུན་བཏུས་ལས་
ཀྱང་རང་སངས་རྒྱས་ཀྱི་ཐེག་པ་གང་ཞེ་ན། རང་སངས་རྒྱས་ཀྱི་ཆོས་ཉིད་ངེས་པའམ་མ་ངེས་པ་ལ་གནས་པ་དང་།
ནས། བདག་ཉིད་མངོན་པར་རྫོགས་པར་བྱང་ཆུབ་པའི་བསམ་པ་ཅན་ཉན་ཐོས་ཀྱི་སྡེ་སྣོད་ལ་དམིགས་ནས་ཆོས་
ཀྱི་རྗེས་སུ་མཐུན་པའི་ཆོས་སྒྲུབ་པ། ནས། སངས་རྒྱས་འབྱུང་བ་མེད་པར་བདག་ཉིད་ཀྱིས་ལམ་མངོན་དུ་བྱས་
ནས་བསེ་རུ་ལྟ་བུར་གྱུར་ཏེ་ཞེས་གསུངས་པའི་ཕྱིར་ཟེར། ཁ་ཅིག་གིས། ལྷག་མེད་ཀྱི་ཚེ་རིག་པ་རྒྱུན་ཆད་པར་
འདོད་པའི་ཉན་ཐོས་སྡེ་བ་ཡོད་དེ། ཕར་ཕྱིན་མཐའ་དཔྱོད་ལས། རིག་པ་རྒྱུན་ཆད་འདོད་པའི་ཉན་ཐོས་སྡེ་
བའང་ཡོད་པའི་ཕྱིར། མདོ་ལས། མར་མེ་ཤི་བར་གྱུར་བ་བཞིན། ། གང་ལ་ལུས་ཞིག་འདུ་ཤེས་འགག ། ཚོར་
བ་ཐམས་ཅད་བྲལ་འགྱུར་ཞིང་། ། འདུ་བྱེད་ཉེ་བར་ཞི་གྱུར་ཏེ། ། རྣམ་པར་ཤེས་པ་ནུབ་གྱུར་བ། ། ཞེས་པའི་
དགོངས་པར་དེ་ལྟར་འདོད་པའི་ཕྱིར། ཞེས་གསུངས་པའི་ཕྱིར་དང་། གྲུབ་འགྲེལ་ལས་ཀྱང་ལྷག་མེད་མྱང་འདས་
ལས་འདས་པ་གསུམ་གའི་ཚེ་བེམ་རིག་རྒྱུན་ཆད་དེ་མར་མེ་ཤི་བ་ལྟར་ཕལ་ཆེར་དང༌། རྫས་སུ་མ་གྲུབ་པར་འདོད་དེ།
གོས་དམར་སྡེ་བའི་གཞུང་ལས། ཇི་ལྟར་མར་མེ་ཤི་བ་ནི། ། ས་ལ་མ་ཡིན་མཁའ་ལ་མིན། ། ཕྱོགས་སུ་མི་འགྲོ་
ཕྱོགས་མཚམས་མིན། ། མར་ཟད་ཉི་ཚེ་ཤི་བ་ལྟར། ། སངས་རྒྱས་མྱ་ངན་འདས་པ་ཡང་། ། ས་ལ་མི་འགྲོ་མཁའ་
ལ་མིན། ། ཕྱོགས་སུ་མི་འགྲོ་ཕྱོགས་མཚམས་མིན། ། སྲིད་ཟད་ཉི་ཚེ་འདའ་བར་འགྱུར། ། ཞེས་རྒྱང་འཕེན་གྱི་
མྱང་འདས་ལས་ཁྱད་པར་འབྱེད་པའི་ཆེད་དུ། ས་ལ་མ་ཡིན་མཁའ་ལ་མིན། ། ཞེས་དང་། གཅེར་བུ་བ་སོགས་
ལས་ཁྱད་པར་འབྱེད་པའི་ཆེད་དུ། ཕྱོགས་སུ་མི་འགྲོ་སོགས་སྨྲས་སོ། ། ཞེས་གསུངས་པའི་ཕྱིར་ཟེར། ལ་ལས།
དེ་མི་འཐད་པར་ཐལ། མར་མེ་ཤི་བར་གྱུར་བ་བཞིན་ཞེས་པ་ཡན་ཆད་ཀྱིས་ལྷག་བཅས་དང་དེ་མན་ཆད་ཀྱིས་ལྷག་
མེད་མྱང་འདས་བསྟན་པར་འདོད་པའི་ཕྱིར་ཏེ། རྩ་ཤེས་ཊིཀ་ཆེན་ལས། འདིར་སྨྲས་པ། བཅོམ་ལྡན་འདས་
ཀྱིས་ཐར་འདོད་རྣམས་ལ་ཕུང་བོ་ལྷག་མ་དང་བཅས་པ་དང་ལྷག་མ་མེད་པའི་མྱང་འདས་ལས་འདས་པ་རྣམས་

• 262 • གྲུབ་མཐའི་དོགས་དཔྱོད། 
གསུངས་ཏེ། དེ་ལ་དང་པོ་ནི། ཆོམ་རྐུན་པ་ཀུན་བསད་ནས་གྲོང་ཙམ་ཞིག་ལུས་པ་ལྟར་འཇིག་ལྟ་ལ་སོགས་པའི་
ཉོན་མོངས་པ་ཟད་པར་སྤངས་ནས་སྔོན་གྱི་ལས་ཉོན་གྱིས་འཕངས་པའི་ཕུང་བོ་ཙམ་ཞིག་ལུས་པའི་འགོག་པ་སྟེ།
མདོ་སྡེ་ལས། མ་ཞུམ་པ་ཡི་སེམས་ཀྱིས་ནི། ། ཚོར་བ་དང་དུ་ལེན་པ་ན། ། དེ་ཡི་སེམས་ནི་རྣམ་པར་གྲོལ། །
མར་མེ་ཤི་བར་གྱུར་བ་བཞིན། ། ཞེས་སོ། ། གཉིས་པ་ནི། ཆོམ་རྐུན་པ་ཀུན་བསད་ནས་གྲོང་ཡང་བཅོམ་པ་ལྟར་
ཉོན་མོངས་པ་ཀུན་སྤངས་པར་མ་ཟད་ཉེར་ལེན་གྱི་ཕུང་བོའི་ལྷག་མ་དང་ཡང་བྲལ་བའི་འགོག་པ་སྟེ། མདོ་སྡེ་ལས་།
གང་ན་ལུས་ཞིག་འདུ་ཤེས་འགགས། ། ཚོར་བ་ཐམས་ཅད་བྲལ་གྱུར་ཅིག ། འདུ་བྱེད་ཉེ་བར་ཞི་བ་དང་། །
རྣམ་པར་ཤེས་པ་ནུབ་གྱུར་བ། ། ཞེས་སོ། ། ཞེས་གསུངས་པའི་ཕྱིར། དེས་གྲུབ་འགྲེལ་དུ་དྲངས་པའི་ལུང་དེའི་
དོན་ཡང་ཤེས་ནུས་པའི་ཕྱིར་ཟེར། ཡང་ཁ་ཅིག ཉན་ཐོས་སྡེ་བ་ལ་ལྷག་མེད་ཀྱི་ཚེ་རིག་པ་འདོད་མཁན་མང་པོ་
ཡོད་པའི་ཕྱིར་ཏེ། སྐབས་དང་པོའི་མཐའ་དཔྱོད་ལས། མཛོད་དང་རྣམ་འགྲེལ་གྱི་རྗེས་འབྲང་གི་མདོ་སྡེ་བ་
གཉིས་དང་། མཛོད་ལུགས་བྱེ་སྨྲ་ཁ་ཅིག་ཀྱང་འདོད་པའི་ཕྱིར། དང་པོ་གྲུབ་སྟེ། དགྲ་བཅོམ་པ་ཚེ་འདའ་ཁའི་
སེམས་ཀྱང་མཚམས་སྦྱོར་བར་ཁས་ལེན་པའི་ཕྱིར། རྣམ་འགྲེལ་ལས། དགྲ་བཅོམ་སེམས་གང་ཡིན་དེ་ཡང་། །
གང་ལས་མཚམས་སྦྱོར་མེད་པར་འདོད། ། ཅེས་དང་། དེའི་ཚད་མ་རྒྱན་ལས། ཐ་མའི་སེམས་སེམས་གཞན་
དང་མཚམས་སྦྱོར་བ་མེད་པར་བསྒྲུབ་པར་བྱ་བ་ལ། དེའི་ཡུལ་དང་ལྷན་ཅིག་འགལ་བ་ཅི་ཞིག་ཡོད་ཅེས་གསུངས་
པའི་ཕྱིར། ལྷས་ཀྱང་ཐ་མའི་སེམས་གཞན་དེ་འཆི་བའི་སེམས་དང་མཚམས་སྦྱོར་བ་ལ་འགལ་བ་ཅི་ཡོད། བསྒྲུབ་
པར་བྱ་བ་དང་སྒྲུབ་པར་བྱེད་པ་དག་འགལ་བ་རྣམ་པ་གཉིས་གང་ཡང་ཡོད་པ་མིན་ནོ། ། ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། དེའི་ཚེ་རིག་པ་རྒྱུན་ཆད་པར་ཐལ། དགྲ་བཅོམ་པ་ཐ་མའི་སེམས་ཡོད་པའི་ཕྱིར་ན་མ་ཁྱབ་སྟེ།
འཁོར་བས་བསྡུས་པའི་དགྲ་བཅོམ་སེམས་ཐ་མ་དེས་འཁོར་བའི་སེམས་གཞན་གྱི་ཉེར་ལེན་མི་བྱེད་པའི་ཕྱིར། ཁྱབ་
སྟེ། དེའི་རྒྱུ་མཚན་དེའི་སྒོ་ནས་སེམས་ཐ་མར་བཤད་པའི་ཕྱིར། རྣམ་ངེས་ལས། འོ་ན་ནི་མཐའི་སྐད་ཅིག་ཉེ་
བར་བརྗོད་པ་མེད་པར་ཐལ་ལོ་ཞེ་ན། མ་ཡིན་ཏེ་སེམས་ཅན་དུ་བགྲང་བའི་སྐད་ཅིག་གཞན་གྱི་ཉེ་བར་ལེན་པ་མེད་
པ་ནི། མཐའི་མཚན་ཉིད་ཡིན་ནོ། ། ཞེས་དང་། དེའི་དར་ཊཱིཀ་ལས། འོ་ན་ནི་མཐའི་སྐད་ཅིག་དགྲ་བཅོམ་པ་
ཕུང་བོ་ལྷག་མེད་དུ་འདའ་ཁ་མའི་ཡིད་ཀྱི་ཤེས་པ་སྐད་ཅིག་ཐ་མ་ནས། སེམས་ཅན་དུ་བགྲང་བའི་སེམས་ཀྱི་སྐད་
ཅིག་གཞན་གྱི་ཉེ་བར་ལེན་པ་མེད་པ་ནི་མཐའི་མཚན་ཉིད་ཡིན་པའི་ཕྱིར་རོ། ། ཞེས་གསུངས་པའི་ཕྱིར། རིག་པ་
རྒྱུད་ཆད་པ་དང་རིག་པ་ཟད་ཁ་ཞེས་བཤད་པ་ཐམས་ཅད་དེ་ལྟར་ཤེས་དགོས་སོ། ། གོང་གི་རྟགས་གཉིས་པ་གྲུབ་
སྟེ། རྣམ་ཤེས་ཀྱི་ཁམས་ལ་ཟག་བཅས་བཞེད་པ་ཡང་འཁོར་བའི་རྣམ་ཤེས་ཀྱི་ཉེར་ལེན་གྱི་དབང་དུ་བྱས་པའི་ཕྱིར།
མཛོད་ལས། ཟག་དང་བཅས་པའི་རྣམ་ཤེས་ནི། ། རྣམ་ཤེས་ཁམས་ཡིན། ཞེས་དང་། ཐ་མ་མིན་མཚུངས་དེ་མ་

གྲུབ་མཐའི་དོགས་དཔྱོད། • 263 •
ཐག ། ཅེས་གསུངས་པའི་ཕྱིར། འདིས་ནི་རིག་པ་རྒྱུན་ཆད་བཤད་པ་གཞན་ལའང་དེ་ལྟར་བཤད་པ་ཡིན་ནོ། །
ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཡིག་ཆར་དེ་ལྟར་བཤད་ཀྱང་དགོངས་པ་འཚོལ་
དགོས་ཀྱི་ཚིགས་ཟིན་ལྟར་མི་རུང་བའི་ཕྱིར་ཏེ། འགྲེལ་བའི་གཞུང་དེ་གཉིས་ཀྱིས་སོ་སྐྱེའི་འཆི་སེམས་སེམས་གཞན་
དང་མཚམས་སྦྱོར་བར་བཤད་པ་ཡིན་གྱི། དགྲ་བཅོམ་པའི་འཆི་སེམས་སེམས་གཞན་དང་མཚམས་སྦྱོར་བར་
བཤད་པ་མ་ཡིན་པའི་ཕྱིར། རྟགས་དང་པོ་གྲུབ་སྟེ། གཞུང་དེ་གཉིས་རྒྱང་འཕེན་པས། གང་འཆི་སེམས་ཡིན་ན།
རིགས་འདྲ་ཕྱི་མ་མཚམས་མི་སྦྱོར་པས་ཁྱབ། དཔེར་ན་ཆགས་བྲལ་འཆི་ཁ་མའི་རིག་པ་བཞིན། ཐ་མལ་བ་འཆི་
ཁའི་སེམས་ཀྱང་འཆི་སེམས་ཡིན་ནོ། ། ཞེས་པའི་རྟགས་ཀྱིས་སྐྱེ་བ་སྔ་ཕྱི་མེད་པར་སྒྲུབ་པ་ལ། དེའི་རྟགས་མ་ངེས་
པར་སྟོན་པའི་གཞུང་། ཐ་མའི་སེམས་ནི་སེམས་གཞན་དང་། ། མཚམས་སྦྱོར་བ་ལ་འགལ་ཅི་ཡོད། ། ཅེས་པའི་
དོན་བཤད་པ་ཡིན་གྱི། དེའི་དཔེ་མ་གྲུབ་པར་སྟོན་པའི་གཞུང་། དགྲ་བཅོམ་སེམས་གང་ཡིན་དེ་ཡང་། ། ཞེས་
སོགས་ཀྱི་དོན་བཤད་པ་མ་ཡིན་པའི་ཕྱིར། ཊཱིཀ་ཆེན་དང་ཐར་ལམ་གསལ་བྱེད་གཉིས་ཀར་གསལ་བའི་ཕྱིར།
ལེའུ་གཉིས་པའི་མཐའ་དཔྱོད་ལས་ཀྱང་། རྟགས་མ་ངེས་པ་དང་དཔེ་མ་གྲུབ་པ་གཉིས། དང་པོ་ནི། རྩ་བར།
ཐ་མའི་སེམས་ནི་སེམས་གཞན་དང་། ། ནས། ཞེས་པའི་རྟགས་འགོད་ཟེར་ན་རྟགས་དེ་མ་ངེས་པར་ཐལ། ཐ་
མལ་བའི་འཆི་ཀའི་སེམས་རིགས་འདྲ་ཕྱི་མར་མཚམས་སྦྱོར་བ་ལ་འགལ་བ་ཅི་ཡང་མེད་པའི་ཕྱིར། ཞེས་གསུངས་
པའི་ཕྱིར། རྟགས་གཉིས་པ་དེར་ཐལ། འགྲེལ་བ་དེ་གཉིས་ཀར་དགྲ་བཅོམ་པའི་འཆི་སེམས་རིགས་འདྲ་ཕྱི་མར་
མཚམས་མི་སྦྱོར་བར་བཤད་པ་གང་ཞིག དེ་ཉིད་རྣམ་ངེས་ཀྱི་དགོངས་པ་ཡིན་པའི་ཕྱིར། རྟགས་གཉིས་ཀ་གྲུབ་
སྟེ། ཐར་ལམ་གསལ་བྱེད་ལས། རྣམ་ངེས་ལས་དོན་བྱེད་ནུས་སྟོང་། དངོས་མེད་ཀྱི་མཚན་ཉིད་དུ་བཞག་པ་ལ།
དགྲ་བཅོམ་ཐ་མའི་སེམས་ཀྱིས་མ་ངེས་པ་བརྗོད་པ་ན་སེམས་ཅན་དུ་བགྲང་བའི་སྐད་ཅིག་གཞན་གྱི་ཉེར་ལེན་མི་
བྱེད་པས་ཐ་མ་ཞེས་བྱའི་འབྲས་བུ་ཅུང་ཟད་ཀྱང་མི་བྱེད་པ་མ་ཡིན་ཏེ། ནས། སེམས་ཅན་དུ་བགྲང་བའི་སེམས་ཀྱི་
ཉེར་ལེན་མི་བྱེད་པས་རིགས་འདྲ་ཕྱི་མ་མཚམས་མི་སྦྱོར་བར་བཞེད་པར་གསལ་ལོ། ། ཞེས་དང་། ཊཱིཀ་ཆེན་ལས།
སློབ་དཔོན་རྒྱན་མཁན་པོས་ཀྱང་ངེད་ཀྱི་གྲུབ་མཐའ་ལས་ནི་དགྲ་བཅོམ་ཐ་མའི་སེམས་འབའ་ཞིག་མཚམས་སྦྱོར་
བར་འགལ་བ་སྟོན་ཀྱི་འཆི་སེམས་ཐམས་ཅད་མིན་ཞེས་བཤད་དོ། ། འདི་ཉིད་སློབ་དཔོན་གྱི་དགོངས་པར་མངོན་
ཏེ། རྣམ་ངེས་ལས། དོན་བྱེད་ནུས་སྟོང་དངོས་མེད་ཀྱི་མཚན་ཉིད་དུ་བཞག་པ་ལ་ཞེས་སོགས་སྔར་ལྟར་གསུངས་
པའི་ཕྱིར་དང༌། མཛོད་ཀྱི་ལུང་གཉིས་ཀྱིས་དེའི་ཚེ་རིག་པ་མཚམས་སྦྱོར་བར་འདོད་པའི་བྱེ་སྨྲ་ཡོད་པར་སྒྲུབ་པ་མི་
འཐད་པར་ཐལ། ལུང་དེ་གཉིས་ཀྱིས་དེ་ལྟར་སྒྲུབ་ཚུལ་མེད་པའི་ཕྱིར་ཟེར། ཡང་ཁ་ཅིག་གིས། ཉན་ཐོས་སྡེ་བས་
མྱང་འདས་གཉིས་ཀྱི་ཁྱད་པར། མྱང་འདས་གཅིག་ལ་ལྡོག་ཆའི་སྒོ་ནས་རྒྱུ་ཀུན་འབྱུང་སྤངས་པའི་ཆ་ནས་ལྷག་

• 264 • གྲུབ་མཐའི་དོགས་དཔྱོད།
བཅས་དང་། འབྲས་བུ་སྡུག་བདེན་སྤངས་པའི་ཆ་ནས་ལྷག་མེད་དུ་འདོད་པའི་ཕྱིར་ཏེ། མཆིམས་མཛོད་ལས།
འཁོར་བའི་རྒྱུ་ཀུན་འབྱུང་ཉོན་མོངས་པ་དང་དེས་བསགས་པའི་ཟག་བཅས་ཀྱི་ལས་ཉེ་བར་ཞི་བའི་ལྷག་བཅས་དང་།
འབྲས་བུ་སྡུག་བསྔལ་ཐམས་ཅད་ཀྱང་ཉེ་བར་ཞི་བའི་ལྷག་མེད་ཀྱི་མྱང་འདས་འཐོབ་པར་འགྱུར་བ་ཡིན་ནོ། ། ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། དེ་གཉིས་ཀྱི་ཁྱད་པར་རང་རྒྱུད་ལྡན་གྱི་གང་ཟག་གི་
རྒྱུད་ལ་ཉེར་ལེན་གྱི་ཕུང་བོའི་ལྷག་མ་ཡོད་མེད་ལ་བྱེད་པའི་ཕྱིར་ཏེ། རྩ་ཤེས་ཊིཀ་ཆེན་གྱི་ལུང་སྔར་དྲངས་ཟིན་པ་
དེའི་ཕྱིར་དང་། གཞན་དུ་ན་མྱང་འདས་ཡིན་ན་ལྷག་བཅས་ལྷག་མེད་ཀྱི་མྱང་འདས་གཉིས་ཀ་ཡིན་པས་ཁྱབ་པ་
དང་། དགྲ་བཅོམ་པ་ཡིན་ན་དེ་འདྲ་བའི་དགྲ་བཅོམ་གཉིས་ཀ་ཡིན་པས་ཁྱབ་པར་ཐལ་བའི་ཕྱིར་དང༌། རིགས་པ་
དྲུག་ཅུ་བ་ལས་ཀྱང་། གལ་ཏེ་ཕུང་བོ་མ་འགགས་ན། ། ཉོན་མོངས་ཟད་ཀྱང་འདས་མི་འགྱུར། ། གང་ཚེ་འདིར་
དེ་འགག་གྱུར་བ། ། དེ་ཡི་ཚེ་ནི་གྲོལ་བར་འགྱུར། ། ཞེས་པ་རྩ་འགྲེལ་ལས་ཀྱང་ཤེས་པའི་ཕྱིར་ཟེར་བ་ལ། ཁོ་ན་
རེ། ཁྱོད་ཀྱི་བཤད་ཚུལ་ཡང་མི་འཐད་པར་ཐལ། ཁྱོད་ལྟར་ན་ལྷག་མེད་མྱང་འདས་མྱང་འདས་མིན་པར་ཐལ་
བའམ། མྱང་འདས་ཡིན་ཀྱང་གང་ཟག་གི་རྒྱུད་ལ་མེད་པར་ཐལ་བ་ལས་མ་འདས་པའི་ཕྱིར་ཟེར་བ་སོགས་ལ་
དཔྱད་རྒྱུ་མང་ངོ་། ། ཁ་ཅིག་གིས། མདོ་སྡེ་བ་ཕལ་ཆེར་གྱིས་མངོན་པ་སྡེ་བདུན་བཀའ་མིན་པར་མ་ཟད་འཕགས་
པ་ལ་ཚད་མའི་སྐྱེས་བུ་ཡིན་དགོས་པས་དགྲ་བཅོམ་པས་བྱས་པའང་མ་ཡིན་པར་འདོད་དེ། གྲུབ་འགྲེལ་ལས།
མདོ་སྡེ་བ་ཕལ་ཆེར་གྱིས་བཀའ་མ་ཡིན་པར་མ་ཟད་དགྲ་བཅོམ་པས་བྱས་པའང་མ་ཡིན་ཏེ། ནམ་མཁའ་རྟག་རྫས་
སུ་སྨྲས་ཤིང་འཕགས་པ་དག་ནི་དེ་ལྟར་མི་བཞེད་པའི་ཕྱིར་ཏེ། དེ་དག་ཆོས་ལ་ཚད་མའི་སྐྱེས་བུ་དབང་དུ་གྱུར་བ་
ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། འཕགས་པ་ལ་ཚད་མའི་སྐྱེས་
བུས་མ་ཁྱབ་པའི་ཕྱིར་ཏེ། ཚད་མའི་སྐྱེས་བུ་ལ་སངས་རྒྱས་འཕགས་པས་ཁྱབ་པའི་ཕྱིར་ཏེ། ལེའུ་གཉིས་པའི་
མཐའ་དཔྱོད་ལས། འདིས་ནི་ཚད་མའི་སྐྱེས་བུ་དངོས་དང་སྟོན་པ་དངོས་སེམས་ཅན་ལ་མི་ཡོང་བ་གསལ་བར་
བཤད་དོ། ། ཞེས་གསུངས་པའི་ཕྱིར་ཟེར། ཁ་ཅིག་གིས་གྲུབ་འགྲེལ་དུ། གཟུགས་སོགས་དབང་པོའི་ཡུལ་མ་
ཡིན་པའི་ཤེས་བྱེད་དུ། མཐོང་བ་དབང་བོའི་ཡུལ་མིན་ཏེ། ། ཞེས་པའི་གཞུང་འགྲེལ་བ་དང་བཅས་པ་དྲངས་པ་
ནི་དཔྱད་རྒྱུ་ཆེ་བར་སྣང་སྟེ། གཞུང་དེ་དག་གི་དོན་ནི་སྔར་བཤད་པ་ལྟར་ཤེས་པ་ཡུལ་གྱི་འདྲ་རྣམ་དང་བཅས་པར་
སྐྱེ་བའི་རྟགས་ཀྱིས་གཟུགས་སོགས་དབང་མངོན་གྱིས་རྣམ་མེད་རྗེན་ཆར་དུ་སྣང་བ་མིན་པར་སྒྲུབ་པ་ཡིན་པའི་ཕྱིར་
དང་། གཟུགས་སོགས་དབང་པོའི་ཡུལ་མིན་པར་སྒྲུབ་པ་ཡིན་ན། ཤེས་པ་རྣམ་པ་དང་བཅས་པར་སྐྱེ་བའི་ཕྱིར།
ཞེས་པའི་སྒྲུབ་བྱེད་དེ་འབྲེལ་མེད་དུ་འགྱུར་བའི་ཕྱིར། ཞེས་སོགས་ཟེར། ལ་ལས། དེ་མི་འཐད་པར་ཐལ། གྲུབ་
འགྲེལ་དུ་དེ་ལྟར་མ་གསུངས་པའི་ཕྱིར་ཏེ། དབང་བོ་ཚད་མ་མ་ཡིན་པ་དང་ཡུལ་མི་རྟོགས་པའི་ཤེས་བྱེད་དུ་ལུང་དེ་

• 265 •
གྲུབ་མཐའི་དོགས་དཔྱོད།
རྣམས་དྲངས་པར་ཤིན་ཏུ་གསལ་བའི་ཕྱིར་ཏེ། གྲུབ་འགྲེལ་ལས། དབང་པོ་གཟུགས་ཅན་པ་ཚད་མར་མི་རུང་སྟེ་
བེམ་པོ་ཡིན་པའི་ཕྱིར་དབརང་གི་ཡུལ་གཞལ་མི་ཐུབ་པའི་ཕྱིར་དང་གསལ་རིག་གིས་སྟོང་བའི་ཕྱིར། ཇི་སྐད་དུ།
མཐོང་བ་དབང་བོའི་ཡུལ་མིན་ཞིང་། ། ཞེས་པའི་འགྲེལ་བར་མིག་ལ་སོགས་པས་མངོན་སུམ་དུ་མཐོང་བ་གཟུགས་
ལ་སོགས་པ་འདི་དག་ནི་མིག་ལ་སོགས་པའི་རྣམ་པར་ཤེས་པས་གཟུང་བ་ཡིན་གྱི་མིག་ལ་སོགས་པའི་དབང་བོའི་
ཡུལ་མིན་ཏེ། དེ་ཅིའི་ཕྱིར་ཞེ་ན། མིག་ལ་སོགས་པའི་རྣམ་པར་ཤེས་པ་དེ་དག་ཉིད་ཡུལ་གྱི་རྣམ་པ་དང་བཅས་
པར་སྐྱེ་བ་སྟེ་བེམ་པོ་སྣང་དུ་མི་རུང་བའི་ཕྱིར། ཞེས་སོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག འདིར་
གྲུབ་འགྲེལ་དུ། མཛོད་ལས། མིག་གིས་གཟུགས་རྣམས་མཐོང་ཞེས་པ་དང་མི་འགལ་ཏེ། ཞེས་པ་ནི་ཡི་གེ་མ་དག་
སྟེ། མཛོད་འགྲེལ་ལས། འོ་ན་མདོ་ལས། གང་མིག་གིས་གཟུགས་རྣམས་མཐོང་ནས་ཞེས་གསུངས་སོ། ། ཞེས་
སོགས་མདོ་དྲངས་ནས་དགོངས་པ་ལེན་པ་ལྟར་ཡིན་གྱི་སློབ་དཔོན་དབྱིག་གཉེན་རང་ཉིད་ཀྱི་དགོངས་པ་ལེན་པ་མ་
ཡིན་པའི་ཕྱིར་དང་། བྱེ་སྨྲས་ཀྱང་མིག་གིས་གཟུགས་མི་མཐོང་ན་མདོ་དང་འགལ་ཞེས་རྩོད་ཀྱི་མཛོད་དང་འགལ་
ཞེས་རྩོད་མི་རུང་བའི་ཕྱིར་ཟེར། ལ་ལས། བཤད་ཚུལ་འདི་བདེན་པ་འདྲའང་དཔྱད་དགོས་ཏེ། མཛོད་རྗེས་
འབྲང་གི་མདོ་སྡེ་བས་མདོ་དང་འགལ་བ་སྤོང་ན་མཛོད་དང་ཡང་འགལ་བ་སྤོང་དགོས་ལ། བྱེ་སྨྲས་དེ་ལ་མཛོད་
དང་འགལ་ཞེས་རྩོད་རུང་བའི་ཕྱིར་ཟེར། ཡང་ཁ་ཅིག གྲུབ་འགྲེལ་དུ། མཐོང་བ་དང་ལྟ་བ་གཉིས་ལ་པཱ་ཤུ་ཞེས་
སྐད་དོད་ཐུན་མོང་བ་ཡོད་པས་དེ་དང་ཤེས་ཞེས་པ་གཉིས་ཀྱི་ཁྱད་པར་ལ་རྩོད་དོ། ། ཞེས་བྱུང་བའི་དོན་ནི། ཁ་ཆེ་
བྱེ་སྨྲས་མཐོང་བ་དང་ཤེས་པ་གཉིས་ཁྱད་པར་ཡོད་པར་འདོད་ཀྱང་མདོ་སྡེ་བས་ཁྱད་པར་མེད་པར་འདོད་པས་རྩོད་
ཞེས་པའོ་ཞེས་ཟེར། ལ་ལས། དེ་མི་འཐད་དེ་མཐོང་བ་དང་ཤེས་པ་ཁྱད་པར་མེད་པར་འདོད་པའི་ནང་བའི་གྲུབ་
མཐའསྨྲ་བ་བཞི་བོ་གང་རུང་མེད་པའི་ཕྱིར་ཟེར། ཡང་ཁ་ཅིག་འཕོང་རྐྱེན་གྱི་མདས་ཨུཏྤལའི་འདབ་མ་བརྒྱ་
འབིགས་པ་དཔེར་འགོད་མཁན་དང་མགལ་མེའི་འཁོར་ལོ་དཔེར་འགོད་མཁན་གཉིས་ལུགས་ཐ་དད་པར་ཁས་ལེན་
དགོས་ཏེ། དབུ་མའི་མཐའ་དཔྱོད་ལས། ཨུཏྤལའི་འདབ་མ་འབིགས་པ་མྱུར་བའི་དཔེར་འགོད་མཁན་དང་
མགལ་མེའི་འཁོར་ལོ་དཔེར་འགོད་མཁན་གཉིས་ལུགས་ཐ་དད་པ་གཉིས་ལ་སྐབས་འདིར་བྱེད་མི་རིགས་པར་ཐལ།
ཁྱོད་ཀྱི་ལུང་དོན་དེའི་ཕྱིར། འདོད་མི་ནུས་ཏེ། དབུ་མ་རྒྱན་རང་འགྲེལ་ལས། མེ་ཏོག་ཨུཏྤལའི་འདབ་མ་བརྒྱ་
འབིགས་པ་བཞིན་དུ་ཤིན་ཏུ་མྱུར་བའི་ཕྱིར་རིམ་གྱིས་དངོས་པོ་ལ་ཡང་གཅིག་ཆའོ་སྙམ་དུ་ཤེས་སོ་ཞེས་འཛེར་
ཏོ། ། དཔེར་ན་མགལ་མེའི་འཁོར་ལོ་མཐོང་བ་བཞིན་ཏེ་མཐོང་བ་དེ་ནི་མྱུར་དུ་བསྐོར་བའི་ཕྱིར་རོ། ཞེས་ཟེར་
ཏོ། ། ཞེས་གསུངས་པའི་ཕྱིར། ཁྱབ་སྟེ། འཛེར་ཏོ་ཞེས་པའང་ཟེར་ཞེས་པའི་བརྡ་རྙིང་ཡིན་པས་ཟེར་ཞེས་པ་
ལན་གཉིས་སོ་སོར་སྨྲས་ཤིང་འོག་ཏུ་དཔེ་དོན་སྦྱོར་ཚུལ་སོ་སོར་བཀག་པའི་ཕྱིར་རོ། ། ཞེས་གསུངས་པའི་ཕྱིར་ཟེར།

• 266 • གྲུབ་མཐའི་དོགས་དཔྱོད།
འགའ་ཞིག་གིས། དབུ་མའི་མཐའ་དཔྱོད་ལས་བཤད་ཚུལ་ནི་དཔྱད་གཞི་ཆེ་སྟེ། དབུ་མ་རྒྱན་རང་འགྲེལ་དུ་ཟེར་
ཞེས་ལན་གཉིས་སུ་སྨོས་ཀྱང་སྔ་མ་ལ་ལྷག་བཅས་དང་ཕྱི་མ་ལ་རྫོགས་ཚིག་སྦྱར་བས་ཚིག་སྔ་མས་དཔེ་ཕྱི་མ་འདྲེན་
པར་སྣང་སྟེ། དེ་ཉིད་ལས། ཨུཏྤལའི་འདབ་མ་བརྒྱ་འབིགས་པ་བཞིན་ཤིན་ཏུ་མྱུར་བའི་ཕྱིར་རིམ་གྱིས་དངོས་པོ་
ཡང་གཅིག་ཆའོ་སྙམ་དུ་ཤེས་སོ་ཞེས་འཛེར་ཏེ། དཔེར་ན་འགལ་མེའི་འཁོར་ལོ་མཐོང་བ་བཞིན་ཏེ། མཐོང་བ་དེ་
ནི་མྱུར་དུ་སྐོར་བའི་ཕྱིར་རོ་ཞེས་ཟེར་རོ་ཞེས་བྱུང་བའི་ཕྱིར་དང༌། སྔ་མ་ནི་ཤིན་ཏུ་མྱུར་བའི་དཔེ་དང་ཕྱི་མ་ནི།
ཅིག་ཅར་དུ་འཁྲུལ་བའི་དཔེར་བཀོད་པ་ཡིན་པས་སོ་སོར་བཀག་པ་ཡིན་གྱི་ལུགས་ཐ་དད་པའི་རྒྱུ་མཚན་གྱིས་མ་
ཡིན་པའི་ཕྱིར་ཟེར། ལ་ལས། དེ་ཡང་བདེན་པ་ལྟར་སྣང་ཡང་དཔྱད་དགོས་ཏེ། དཔེ་གཉིས་ཀ་དོན་གཅིག་ལ་
སྦྱར་བར་འདོད་པའང་ཡོད་ལ། དཔེ་དེ་གཉིས་སོ་སོར་འདོད་པའི་ལུགས་ཐ་དད་པའང་ཡོད་པར་ཁས་ལེན་པ་ལ་
སྐྱོན་མེད་ལ། དཔེ་སྔ་མ་ཤིན་ཏུ་མྱུར་བའི་དཔེ་དང་ཕྱི་མ་ཅིག་ཅར་དུ་འཁྲུལ་བའི་དཔེར་འདོད་པར་བཤད་པའང་
དཔྱད་དགོས་ཏེ་དཔེ་སྔ་མའབཅིག་ཅར་དུ་འཁྲུལ་བའི་དཔེར་དབུ་མ་རྒྱན་རང་འགྲེལ་གྱི་ཚིག་ཟིན་ལ་གསལ་བའི་
ཕྱིར་ཏེ། དེ་ཉིད་ལས། དངོས་པོ་ལའང་གཅིག་ཆའོ་སྙམ་དུ་ཤེས་སོ་ཞེས་སོགས་གསུངས་པའི་ཕྱིར་དང་། ལྷག་
བཅས་དང་རྫོགས་ཚིག་ཡིན་མིན་ཀྱང་དམ་བཅའ་ཙམ་དུ་ཟད་ཀྱི་སྒྲུབ་བྱེད་དུ་འགྲོ་དཀའ་བའི་ཕྱིར་ཟེར། ཡང་ཁ་
ཅིག་ཨུ་ཏྤལའི་འདབ་མ་བརྒྱ་འབིགས་པ་དཔེར་འདོད་མཁན་དེ་ལུང་གི་རྗེས་འབྲང་གི་མདོ་སྡེ་བ་ཁོ་ནའི་ལུགས་ཡིན་
ཏེ། གྲུབ་འགྲེལ་དུ། འདི་རྣམ་འགྲེལ་གྱིས་ཀྱང་ཕྱོགས་སྔར་བྱས་པས་ལུང་གི་མདོ་སྡེ་བ་ཁོ་ནའོ། ། ཞེས་གསུངས་
པའི་ཕྱིར་ཟེར། ལ་ལས། བཤད་ཚུལ་འདི་ནི་མི་རིགས་ཏེ། དེ་འདྲ་བའི་མདོ་སེམས་གཉིས་ཡོད་པའི་ཕྱིར་དང་།
དེས་རང་རིག་ཀྱང་ཁས་ལེན་པའི་ཕྱིར་ཏེ། དབུ་མའི་མཐའ་དཔྱོད་ལས། ཡང་ཁ་ཅིག་ན་རེ། ཨུཏྤལའི་དཔེ་དེ་
རང་རིག་འདོད་པའི་མདོ་སེམས་གཉིས་ཀྱི་ལུགས་ལ་འཇོག་མི་རིགས་པར་ཐལ། དེ་འདྲ་བའི་ལུགས་དེ་རང་རིག་
འདོད་པའི་མདོ་སེམས་གཉིས་ཀྱི་ལུགས་སུ་འཇོག་དཀའ་བའི་ཕྱིར། དེར་ཐལ། རྣམ་བཤད་ལས། གཞུང་འདི་
གཉིས་ཀྱི་ལུགས་སུ་འཇོག་དཀའ་བར་སྣང་སྟེ་ཞེས་གསུངས་པའི་ཕྱིར་ན་ཤིན་ཏུ་མ་ཁྱབ་སྟེ། ལུང་དོན་ནི་རྣམ་
འགྲེལ་རང་ལུགས་ཀྱི་རང་རིག་འདོད་པའི་མདོ་སེམས་རིགས་པའི་རྗེས་འབྲང་གཉིས་ཀྱི་ལུགས་སུ་འཇོག་དཀའ་
ཞེས་པའི་དོན་ཡིན་གྱི། སྤྱིར་རང་རིག་འདོད་པའི་མདོ་སེམས་གང་རུང་ལ་རྣམ་འགྲེལ་རང་ལུགས་ཀྱིས་མ་ཁྱབ་
པའི་ཕྱིར། ཞེས་གསུངས་པའི་ཕྱིར། ཁྱབ་སྟེ། མངོན་པ་མཛོད་ལྟར་འདོད་པའི་ལུང་གི་རྗེས་འབྲང་གི་མདོ་སྡེ་
བས་རང་རིག་འདོད་པར་འགྲེལ་བ་འགྲེལ་བཤད་སུས་ཀྱང་མ་བཤད་པའི་ཕྱིར། ཞེས་དབུ་མའི་མཐའ་དཔྱོད་ལས་
གསུངས་པའི་ཕྱིར་ཟེར། ཁ་ཅིག་འདིར་གྲུབ་འགྲེལ་དུ། མིག་གི་རྣམ་ཤེས་གཙོ་བོར་དུ་མ་ཞེས་པ་ཡིག་ནོར་ཡིན་
པས་གཙོ་འཁོར་དུ་མ་ཞེས་འདོད་པར་བྱའོ་ཞེས་ཟེར། ཡང་ལ་ལས། དེ་ཡང་བདེན་པ་ལྟར་སྣང་ཡང་གཙོ་བོར་དུ་

གྲུབ་མཐའི་དོགས་དཔྱོད། • 267 •
མ་ཞེས་པ་ལའང་སྐྱོན་མེད་སྙམ་སྟེ་མིག་གི་རྣམ་ཤེས་གཙོ་བོ་ཡིན་པ་ལ་འཁོར་གྱི་ཤེས་པ་དུ་མ་ཞེས་བཤད་ཆོག་ལ་
བཤད་ཀྱང་དགོས་ཤིང་། ཁྱོད་ལྟར་ན་མིག་གི་རྣམ་ཤེས་དང་དེའི་འཁོར་གྱི་ཚོར་བ་གཉིས་གཙོ་འཁོར་དུ་མ་ཡིན་
དགོས་པ་ལས་དེ་གཉིས་གཙོ་འཁོར་དུ་མར་མི་རུང་སྟེ། དེ་གཙོ་བོ་གཅིག་དང་འཁོར་གཅིག་ཡིན་པས་གཙོ་འཁོར་
དུ་མར་མི་རུང་བའི་ཕྱིར་ཏེ། དེས་ན་དེ་གཙོ་འཁོར་གཅིག་དང་དཀར་འཛིན་གྱི་དེ་དང་སེར་འཛིན་གྱི་དེ་གཙོ་
འཁོར་དུ་མ་ཡིན་པའི་ཕྱིར་ཟེར། ཡང་ཁ་ཅིག ཤེས་གང་གང་ལ་སྒྲ་དོན་འཛིན།།ཞེས་པའི་སྒྲ་དོན་ནི་སྒྲ་སྤྱི་དང་
དོན་སྤྱི་ལ་བྱེད་པ་ཡིན་ཏེ། རྣམ་ངེས་དར་ཊཱིཀ་ལས། བརྗོད་བྱ་རྗོད་བྱེད་འདྲེས་པའི་དོན་དང་འདྲེས་རུང་བའི་
དོན་གང་ཡིན་རུང་བ་སྨོས་པ་ལ་དགོས་པ་ཅི་ཡོད་ཅེ་ན་བརྡ་ལ་མ་བྱང་བའི་གང་ཟག་གི་རྟོག་པ་གཅིག་གི་གཟུང་ཡུལ་
དུ་སྒྲ་སྤྱི་དང་དོན་སྤྱི་དུས་གཅིག་ཏུ་ཚོགས་པ་སྟེ་བུམ་པ་ཞེས་བརྗོད་པ་ན་སྒྲ་རང་མཚན་པ་དེའི་རྗེས་སུ་འགགས་ཀྱང་
གྲགས་པའི་རྣམ་པ་ཅན་ཤར་བ་དེ་ཉིད་སྒྲ་སྤྱི་དང་དོན་སྤྱི་གཟུང་ཡུལ་དུ་བྱེད་པའི་རྟོག་པ་དེ་ཉིད་ལ་ལྟོ་ལྡིར་ཞབས་
ཞུམ་པའི་དོན་སྤྱི་ཤར་བ་དང་། ཡང་ཐོག་མར་དོན་སྤྱི་ཤར་ནས་རྟོག་པ་དེ་ལ་སྒྲ་སྤྱི་ཤར་བ་སྟེ་གཞི་གཅིག་གི་སྒྲ་སྤྱི་
དང་དོན་སྤྱི་གཉིས་རྟོག་པ་གཅིག་གི་གཟུང་ཡུལ་དུ་གྱུར་བ་ནི། བརྗོད་བྱ་རྗོད་བྱེད་འདྲེས་པའི་དོན་ཡིན་ལ། དེ་
གཉིས་གང་རུང་རེ་རེ་ཤར་བ་བརྡ་ལ་མ་བྱང་བ་དང་བྱིས་པའི་རྟོག་པ་སོགས་ནི་འདྲེར་རུང་བ་ཡིན་ལ་དེ་དག་སྡུད་
པའི་དོན་དུ་རུང་བ་སྨོས་སོ། ། བརྡ་ལ་བྱང་བའི་རྟོག་པ་གང་ཡིན་ཐམས་ཅད་ལ་སྒྲ་དོན་གྱི་སྤྱི་གཉིས་ཀ་གཟུང་ཡུལ་
དུའང་ཚོགས་པའི་ངེས་པ་མེད་དེ། མི་རྟག་པ་དང་བདག་མེད་ལ་སོགས་པའི་དོན་ལེགས་པར་གོམས་པ་འགའ་
ཞིག་ལ་སྒྲ་སྤྱི་ལ་ལྟོས་པ་མེད་པར་དོན་སྤྱི་ལེགས་པར་འཆར་བ་ཡིན་ནོ། ། ཞེས་གསུངས་པའི་ཕྱིར་དང་། དེ་ལྟར་དུ་
འདི་དང་ཀུན་མཁྱེན་བླ་མའི་ཡིག་ཆ་གཞན་དུ་མར་ཡང་གསུངས་པའི་ཕྱིར་ཟེར། ལ་ལས། དེ་ལྟར་མི་རུང་སྟེ།
རྟོག་པའི་སྣང་བ་ལ་སྒྲ་དོན་ཞེས་པ་ཡིན་གྱི་སོ་སོར་ཕྲལ་རྒྱུ་མ་ཡིན་པའི་ཕྱིར་ཏེ། སྡེ་བདུན་རྒྱན་ལས། སྒྲ་དོན་ཞེས་
པའང་སྒྲ་སྤྱི་དང་དོན་སྤྱི་ལ་འདོད་པ་མི་འཐད་དེ། དེ་ལྟ་ན། ཤེས་གང་གང་ལ་སྒྲ་དོན་འཛིན། ། དེ་ནི་དེ་ལ་རྟོག་
པ་ཡིན། ། ཞེས་པའི་སྒྲ་དོན་ཀྱང་དེ་ལྟར་འདོད་དགོས་ལ། དེ་ལྟ་ན། རང་གི་ངོ་བོ་སྒྲ་དོན་མིན། ། ཞེས་པའང་
རང་གི་ངོ་བོ་སྒྲ་སྤྱིའང་མིན་དོན་སྤྱིའང་མིན་ཞེས་པ་ལ་འཆད་དགོས་ནའང་ཚུལ་འདི་ནི་ཤིན་ཏུ་མི་མཛེས་པའོ། །
རང་ལུགས་ལ་དེས་ན་རྟོག་པའི་མཚན་ཉིད་སྒྲ་དོན་འཛིན་པའི་བློ། དེ་ལ་སྒྲ་དོན་ནི། སྒྲ་སྤྱི་དོན་སྤྱི་ཞེས་སོ་སོར་
འབྱེད་རྒྱུ་མིན་གྱི་རྟོག་པའི་སྣང་བ་ལ་སྒྲ་དོན་དུ་བྱས་པ། སྒྲ་དོན་ཆོས་ནི་རྣམ་པ་གསུམ། ། ཞེས་པའི་སྒྲ་དོན་དེ་
ཡིན་ནོ་ཞེས་སོགས་དང་། ལྷུན་པོའི་མཛེས་རྒྱན་ལས་ཀྱང་། སྒྲ་དོན་ཞེས་པ་གང་ལ་བྱ་སྙམ་ན་བུམ་འཛིན་རྟོག་
པའི་མདུན་ན་འདུག་པ་ལྟ་བུར་སྣང་བའི་གསེར་བུམ་བུམ་པར་སྣང་བ་དེ་དང་སྣང་བ་དེ་ཉིད་བུམ་པ་མ་ཡིན་པ་ལས་
ལོག་པར་སྣང་བ་གཉིས་ཀའོ་ཞེས་དང་། སྒྲ་དོན་ཞེས་པ་སྔར་བཤད་པ་ལྟར་ཡིན་གྱི་སྒྲ་སྤྱི་དང་དོན་སྤྱི་ཞེས་སོ་སོར་

• 268 • གྲུབ་མཐའི་དོགས་དཔྱོད།
ཕྲལ་ནས་འཆད་རྒྱུ་མིན་པར་རྗེ་ཡབ་སྲས་རྣམས་ཀྱིས་ལན་དུ་མར་བཤད་ལ་ཕྱིས་དུས་ཀྱི་རང་རེའི་མཁས་པ་ཕལ་མོ་
ཆེས་སྒྲ་དོན་འཛིན་པའི་ཞེན་རིག་རྟོག་པའི་མཚན་ཉིད་དུ་སྨྲས་པ་ལ་བརྡ་ལ་མ་བྱང་བའི་བྱིས་པའི་རྒྱུད་ཀྱི་རྟོག་པས་
མ་ངེས་པའི་སྐྱོན་སྨྲས་ནས་རང་ལུགས་འཇོག་སྐབས་སྒྲ་དོན་འདྲེས་རུང་དུ་འཛིན་པའི་ཞེན་རིག་རྟོག་པའི་མཚན་
ཉིད་དུ་འཇོག་པའི་ཞིབ་ཆ་མཛད་པ་ནི་དོན་ཆུང་བར་སེམས་ཏེ། གཞུང་ཆེན་པོ་རྣམས་སུ་མཚན་ཉིད་དང་མཚན་
གཞི་སོགས་ཀྱི་རྣམ་བཞག་གསུངས་པ་རྣམས་ནི་དོན་གྱི་ངོ་བོ་དང་ཁྱད་པར་སོགས་ཀྱི་དོན་ལྡོག་ཤེས་པའི་ཕྱིར་དུ་
གསུངས་པ་ཡིན་གྱི་གང་ཟག་གི་གསལ་བའི་དབྱེ་བ་མཐའ་དག་གི་འཛིན་ཚུལ་ཐུན་མོང་མ་ཡིན་པ་མཐའ་དག་མཚན་
ཉིད་ཀྱི་ཟུར་ལ་ཚང་མི་དགོས་པའི་ཕྱིར་དང༌། གཞན་དུ་ན་ཁྱེད་རང་རྣམས་ཀྱིས་བུམ་པའི་སྒྲ་དོན་འདྲེས་རུང་དུ་
འཛིན་པའི་ཞེན་རིག བུམ་འཛིན་རྟོག་པའི་མཚན་ཉིད་དུ་སྨྲས་པའང་མི་འཐད་པར་འགྱུར་ཏེ། ལྟོ་ལྡིར་བ་ལ་
བུམ་པའི་ཐ་སྙད་མ་གྲགས་ཤིང་ཐ་སྙད་གཞན་གྱིས་བརྗོད་པའི་ཡུལ་དུས་ཀྱི་དབང་དུ་བྱས་པའི་གང་ཟག་གི་རྒྱུད་ཀྱི་
རྟོག་པས་མ་ངེས་པའི་ཕྱིར་རོ། ། གཞན་ཡང་བརྡ་ལ་མ་བྱང་བའི་བྱིས་པ་ལ་བུམ་པ་རང་གི་ངོ་བོ་དང་ཁྱད་པར་དུ་སྒྲོ་
འདོགས་པའི་ཐ་སྙད་ཀྱི་གཞིར་སྣང་བ་དང་། དེ་འདྲ་བའི་ཐ་སྙད་ཀྱི་གཞིར་ཞེན་པའི་འཛིན་ཚུལ་ཡོད་པར་ནི་
གདོན་མི་ཟ་བར་ཁས་ལེན་དགོས་ཏེ། དེའི་རྒྱུད་ཀྱི་བུམ་པ་དེ་འདྲ་བའི་ཐ་སྙད་ཀྱི་གཞིར་རང་གི་མཚན་ཉིད་ཀྱིས་
སྣང་བའི་སྣང་ཚུལ་དེ་དོན་སྨྲ་ལྟར་ན་འཐད་ལྡན་དང་རྣམ་རིག་པ་ལྟར་ན་འཁྲུལ་བ་ཡིན་པར་དྲང་ངེས་རྣམ་འབྱེད་
དང་དེའི་མཐའ་དཔྱོད་རྣམས་ཀྱིས་ལན་གཅིག་མ་ཡིན་པར་བཤད་པའི་ཕྱིར་རོ་ཞེས་སོགས་གསུངས་པའི་ཕྱིར་ཟེར་
བ་སོགས་ལ་དཔྱད་གཞི་ཆེ། འདིར་འཐད་ལྡན་ལས། མངོན་སུམ་དང་རྗེས་སུ་དཔག་པ་དག་གི་དང་པོའི་སྐད་
ཅིག་མ་ཉིད་ནི་ཚད་མ་ཡིན་ལ། དེ་དག་གི་རྒྱུན་དུ་གྱུར་བའི་གྲུབ་པ་དང་བདེ་བ་ཐ་མི་དད་པ་ཕྱི་མ་རྣམས་ནི་ཚད་མ་
ཡིན་པ་སྤངས་པ་ཡིན་ནོ་ཞེས་བྱུང་ལ་སྡེ་བདུན་རྒྱན་དང་། དར་ཊིཀ་རྣམས་སུ་དྲངས་པ་དང་ཚིག་ཅུང་ཟད་མི་
མཐུན་ནོ། ། ལུང་དེའི་དོན་ལ་ཁ་ཅིག མངོན་སུམ་དང་རྗེས་དཔག་སྐད་ཅིག་དང་པོ་དང་གཉིས་པས་ངེས་ཤེས་
ཐ་མི་དད་པ་འདྲེན་པའི་དོན་ཡིན་ཏེ། དེའི་གྲུབ་བདེ་ནི་ངེས་ཤེས་ལ་བྱ་དགོས་པའི་ཕྱིར་དང་། འབྲས་བུ་ལ་གྲུབ་
བདེའི་སྒྲ་འཇུག་པ་དགོངས་འགྲེལ་ལས་ལམ་འདི་ཉིད་དང་གྲུབ་པ་འདི་ཉིད་ཀྱིས་གྲུབ་པ་དང་བདེ་བ་མྱ་ངན་ལས་
འདས་པ་ཐོབ་པར་འགྱུར་བས། ཞེས་པས་བསྟན་པའི་ཕྱིར་རོ། ། དེས་ན་འབྲས་བུ་ངེས་ཤེས་ལ་གྲུབ་བདེའི་སྒྲས་
གསུངས་ཏེ། འཐད་ལྡན་རང་ཉིད་ལས། འབྲས་བུ་ངེས་ཤེས་གཅིག་ཉིད་ལ་གྲུབ་པ་དང་བདེ་བའི་སྒྲས་གཟུང་
ངོ༌། ། ཞེས་གསུངས་པའི་ཕྱིར་ཟེར། ལ་ལས། བཤད་མ་ཐག་པ་ལྟར་རུང་མོད། འོན་ཀྱང་ཤཱཀྱ་བློས་གྲུབ་པ་ནི་
ཆོས་ཐོབ་པ་ལས་འབྲེལ་བའི་བདེ་བ་ནི་ཐོབ་པ་རྗེས་སུ་འཇུག་པའོ་ཞེས་གྲུབ་པ་ནི་སྔར་མེད་པ་སྐྱེ་བ་དང་བདེ་བ་ནི་
རྒྱུན་གནས་པའི་དོན་དུ་བཤད་པ་ལྟར་ཚད་མ་དང་དེའི་རྒྱུན་ཕྱི་མར་གྱུར་བའི་བཅད་ཤེས་གཉིས་ནི་རྒྱུན་དང་པོའི་

གྲུབ་མཐའི་དོགས་དཔྱོད། • 269 •
--- - - - -- ས
སྐྱེ་བ་དང་རྒྱུན་རྗེས་སུ་འཇུག་པའི་གནས་པ་དང་རྒྱུན་ཆད་པའི་འཇིག་པ་རྣམས་དོན་སོ་སོ་བ་མེད་པས་དེའི་དབང་
དུ་བྱས་ནས་གྲུབ་པ་དང་བདེ་བ་ཐ་མི་དད་པར་བཤད་པ་ཡིན་ཏེ། དེ་གཉིས་ལ་སྐད་ཅིག་རེ་རེ་ལ་སྔར་མེད་པའི་སྐྱེ་
བ་དང་སྔ་མ་རྒྱུན་གནས་པ་དང་རང་དུས་གཉིས་པར་མི་སྡོད་པའི་འཇིག་པ་རྣམས་སོ་སོར་འཇོག་ལུགས་ཡོད་ཀྱང་
རྒྱུན་གྱི་དབང་དུ་བྱས་པའི་སྐྱེ་གནས་འཇིག་གསུམ་སོ་སོར་འཇོག་རྒྱུ་མེད་པའི་ཕྱིར་ཏེ། དཔེར་ན་ལུས་རྟེན་གཅིག་
པའི་གང་ཟག་སྔ་ཕྱི་གཉིས་ཀྱི་སྐྱེ་གནས་སུ་ཉིང་མཚམས་སྦྱོར་བའི་སྐྱེ་བ་དང་སྲོག་དབང་གི་རིས་མཐུན་མ་འགག་
པའི་གནས་པ་དང་རིས་མཐུན་དོར་བའི་འཆི་བ་གསུམ་སོ་སོར་འཇོག་རྒྱུ་མེད་པ་བཞིན་ནོ། ། ཞེས་ཟེར། ཡང་ལ་
ལས། ལུང་དེའི་དོན་ལ་དཔྱད་དགོས་ཀྱི་བཤད་ཚུལ་གཉིས་པོ་གང་ལྟར་ཡང་ཁས་ལེན་མི་རིགས་པའི་ཕྱིར་ཏེ། སྔ་
མ་ལྟར་ན་ལྷ་དབང་བློའི་གཞུང་དང་འགལ་ལ་ཕྱི་མ་ལྟར་ན་འཐད་ལྡན་རང་ཉིད་དང་འགལ་བའི་ཕྱིར་ཟེར། གྲུབ་
འགྲེལ་ལས། གཉིས་པ་ཡིད་མངོན་ནི། རང་གི་བདག་རྐྱེན་ཡིད་ཙམ་ལ་བརྟེན་པའི་གཞན་རིག་མངོན་སུམ་ཞེས་
བྱུང་། བློ་རིག་མཐའ་དཔྱོད་ལས། ཡིད་དབང་གིས་བདག་རྐྱེན་བྱས་པའི་གཞན་རིག་མངོན་སུམ་མི་བཞེད་པའི་
ཕྱིར་ཞེས་གསུངས་པས་གང་འཐད་དཔྱད། ཡང་འདིར་དུས་རང་གི་དམིགས་རྐྱེན་དབང་མངོན་གྱི་རྒྱུན་མཐར་
དུས་མཐའི་སྐད་ཅིག་མ་གཅིག་ཁོ་ནར་སྐྱེ་བར་འདོད་དོ། ། ཞེས་སོགས་གསུངས་པ་དང༌། བློ་རིག་མཐའ་དཔྱོད་
དུ། གཉིས་པ་ཡིད་མངོན་ལ་མཚན་ཉིད་དབྱེ་བ་སྐྱེ་ཚུལ་གསུམ། དང་པོ་ནི། རང་འདྲེན་བྱེད་ཀྱི་དབང་མངོན་
ལས་བྱུང་ཞིང་དེའི་བཟུང་དོན་སྐད་ཅིག་གཉིས་པ་འཛིན་པའི་རང་ཉིད་རྟོག་བྲལ་མ་འཁྲུལ་བའི་ཆ་ནས་བཞག་པའི་
གཞན་རིག་མངོན་སུམ་དེ། དེའི་མཚན་ཉིད་ཞེས་སོགས་གསུངས་པ་རྣམས་དོན་འདྲ་ལ། འོན་ཀྱང་རང་གི་
དམིགས་རྐྱེན་དབང་མངོན་ཞེས་པའི་དོན་ཇི་ལྟར་ཡིན་དཔྱད་དགོས་ཤིང་། གཞུང་གཉིས་ཀའི་ཚིག་ཟིན་ལ་སྤྱིར་
ཡིད་མངོན་གསུངས་ཀྱང་དགོངས་པ་འདིར་བསྟན་ཡིད་མངོན་ཡིན་མོད། དེ་ལྟར་ནའང་ཐར་ལམ་གསལ་བྱེད་
ལས། དེས་ན་དཔྱད་པ་གསུམ་གྱིས་དག་པའི་ལུང་གི་རྟགས་ཡང་དག་ལ་བརྟེན་ནས་དཔོག་དགོས་པས་སོ་སོ་སྐྱེ་བོ་
རྣམས་ལ་ཡིད་ཀྱི་མངོན་སུམ་ཤིན་ཏུ་ལྐོག་གྱུར་དུ་བཞེད་པ་ཡིན་ནོ་ཞེས་དང་། སོ་སོ་སྐྱེ་བོའི་རྒྱུད་ལ་ཡིད་ཀྱི་མངོན་
སུམ་ཡོད་ཀྱང་ཡིད་ཀྱི་མངོན་སུམ་ཚད་མ་མེད་ལ། ཞེས་སོགས་ཀྱིས་སོ་སོ་སྐྱེ་བོའི་ཡིད་ཀྱི་མངོན་སུམ་ཤིན་ལྐོག་ཡིན་
པ་དང་། དུས་མཐའི་སྐད་ཅིག་མའི་ཡུན་ཚད་ཅན་དང་། དབང་མངོན་གྱི་རྒྱུན་མཐའ་ཁོ་ནར་སྐྱེ་བ་དང་། ཚད་
མིན་ཁོ་ནར་གསུངས་ལ། དེ་བཞིན་དུ་རྣམ་ངེས་ཊིཀ་ཆེན་དང་། ཚད་མ་རིགས་རྒྱན་སོགས་ལས་ཀྱང་དེ་ལྟར་
གསུངས་པ་རྣམས། དེ་དག་རྒྱལ་ཚབ་རྗེའི་དགོངས་པ་ཡིན་ནམ་སྙམ་ཡང་། རིགས་གཏེར་དར་ཊཱིཀ་ལས། སོ་སོ་
སྐྱེ་བོའི་རྒྱུད་ཁོ་ནས་ཁྱད་པར་དུ་བྱས་པའི་ཚད་མ་དུས་མཐའི་སྐད་ཅིག་མ་གཅིག་ལས་མེད་ཀྱང་ཡིད་ཀྱི་མངོན་སུམ་
ཚད་མར་བཞག་པ་ལ་འགལ་བ་མེད་དོ། ། ཞེས་གསུངས་པས་དཔྱད་དགོས་ལ། • སྡེ་བདུན་རྒྱན་ལས། བོད་ཀྱི་

• 270 . གྲུབ་མཐའི་དོགས་དཔྱོད།
མཁས་རྨོངས་མང་བོ་དག་སློབ་དཔོན་ཆོས་མཆོག་གི་ལུགས་འཐད་ལྡན་དུ་བྱེད་པ་སྣང་མོད་ཀྱི་ཁོ་བོ་ནི་འཐད་པར་
མི་སེམས་ཏེ། འདི་ལྟར་ཚུར་མཐོང་གི་རྒྱུད་ཀྱི་ཡིད་མངོན་ཆོས་ཅན། རང་རྒྱུད་ལྡན་ལ་ཁྱོད་མྱོབ་བྱེད་རང་རིག་
མངོན་སུམ་ཚད་མ་མེད་པར་ཐལ། ཁྱོད་རང་རྒྱུད་ལྡན་གྱི་བློ་ལ་ལྟོས་ཏེ་ཤིན་ལྐོག་ཡིན་པའི་ཕྱིར་རོ། ། འདོད་ན།
ཤེས་པ་ཡིན་པ་ཉམས་སོ། ། གཞན་ཡང་རང་བློ་ལྐོག་ཏུ་གྱུར་བ་སྲིད་པ་ཙམ་ཡང་སློབ་དཔོན་གྱིས་ལན་དུ་མར་
བཀག་ན་རང་བློ་རང་ལ་ཤིན་ཏུ་ལྐོག་ཏུ་གྱུར་བ་སྲིད་པ་ནི་དེ་བས་ཀྱང་ཐ་ཆད་དོ་སྙམ་དུ་སེམས་སོ། ། ནས། དེས་
ན་ཡིད་མངོན་ཤིན་ལྐོག་ཡིན་པ་དང་སྐད་ཅིག་མ་གཅིག་ཁོ་ནར་སྐྱེ་བ་སོགས་ནི་སྒྲུབ་བྱེད་མེད་པའི་དམ་བཅའ་ཙམ་
དུ་ཟད་དོ། ། ཞེས་སོགས་གསུངས་པས། མཁས་གྲུབ་རྗེའི་གསུངས་ལྟར་ན། མངོན་སུམ་དང་མངོན་སུམ་ཚད་
མཁྱད་པར་མེད་པས། ཡིད་མངོན་ལ་ཚད་མས་ཁྱབ་ལ། སེམས་ཅན་གྱི་ཤེས་པ་ལ་ཤིན་ལྐོག་མིན་པས་ཁྱབ་བམ་
སྙམ་ལ། བྱ་བ་གྲུབ་ཅན་ལས་ལ་ནི། ། ཁྱད་པར་ཅུང་ཟད་མི་བྱེད་ལ། ། ཞེས་པའི་ཐད་ཀྱི་ཊཱིཀ་ཆེན་ལས། དེའི་
ཕྱིར་ཡིད་མངོན་ནི་རང་དབང་དུ་གཞལ་བྱ་ཡོངས་སུ་གཅོད་པ་དེ་མ་ཡིན་ནོ། ། ཞེས་སྨྲས་པ་དེ་འགོག་པ་ནི།
དབང་མངོན་སྐད་ཅིག་དང་པོས་ཡོངས་སུ་གཅོད་པའི་བྱ་བ་བསྒྲུབས་ཟིན་པ་ཅན་གྱི་ལས་སུ་བྱ་བར་གྱུར་བའི་གཞལ་
བྱ་ལ་ནི། དེའི་དེ་མ་ཐག་འབྲས་སུ་གྱུར་བའི་ཡིད་མངོན་གྱིས་རང་དབང་དུ་གཅོད་པའི་ཁྱད་པར་ཅུང་ཟད་ཀྱང་མི་
བྱེད་ན་དབང་བོ་ལས་སྐྱེས་པ་ཅན་གྱི་ཤེས་པ་དབང་མངོན་སྐད་ཅིག་གཉིས་པའམ། གཞན་ཡིད་མངོན་དག་ནི་
གཞལ་བྱ་དེ་སྒྲུབ་པར་བྱེད་པར་ཇི་ལྟར་འདོད་དེ་གཞལ་བྱ་དེ་ལ་ཚད་མ་མ་ཡིན་པར་ཐལ་ལོ། ། འདི་ནི་དབང་
མངོན་སྐད་ཅིག་དང་པོའི་དེ་མ་ཐག་འབྲས་སུ་གྱུར་བའི་ཡིད་མངོན་གྱིས་དེ་མ་ཐག་རྐྱེན་དབང་མངོན་གྱི་གཟུང་དོན་
འཛིན་ན་དབང་མངོན་ཕྱི་མས་ཀྱང་འཛིན་དགོས་ཏེ་གཉིས་ཀའང་དབང་མངོན་སྔ་མ་དེ་མ་ཐག་རྐྱེན་དུ་བྱས་པ་ལས་
སྐྱེ་ཞིང་གཟུང་དོན་གཅིག་ལ་དུས་མཉམ་དུ་དམིགས་པའི་ཕྱིར། དེས་ན་དེ་གཉིས་ཚད་མ་ཡིན་མིན་སོགས་མཚུངས་
སོ་སྙམ་དུ་དགོངས་ནས། དབང་བོ་ཅན་ནམ་གཞན་དག་ནི། ། ཞེས་གསུངས་པ་ཡིན་གྱི། གཞན་དུ་ན་ཡིད་
མངོན་གྱིས་རང་གི་དེ་མ་ཐག་རྐྱེན་དབང་མངོན་གྱིས་གཟུང་ཟིན་འཛིན་པར་ཁས་བླངས་པ་ལ། དབང་མངོན་ཕྱི་
མ་དབང་མངོན་སྔ་མའི་གཞལ་ཟིན་ལ་ཚད་མ་ཡིན་པར་ཐལ། དེ་ལ་ཁྱད་པར་ཅུང་ཟད་ཀྱང་མི་བྱེད་པའི་ཕྱིར་ཞེས་
པའི་ཐལ་འགྱུར་འཕངས་ཀྱང་ཁས་བླངས་མེད་པའི་ཐལ་འགྱུར་དུ་འགྲོའོ། ། དེས་ན་གཞུང་འདིས་ཡིད་མངོན་
འགྲོས་གསུམ་པ་ཆེས་གསལ་བར་བསྟན་ཏོ། ། ཞེས་པས་འགྲོས་གསུམ་རང་ལུགས་སུ་གསུངས་ལ། དེ་ལྟར་ཁས་
བླངས་པ་ལའང་སྐྱོན་མེད་འདྲ་བས་དཔྱད་གཞི་ཆེའོ། ། གྲུབ་འགྲེལ་དུ་བླུན་པོ་ཁ་ཅིག་སྒོམ་ལམ་རྣལ་འབྱོར་མངོན་
སུམ་ཚད་མ་མ་ཡིན་པར་འདོད་པ་ནི་བཞད་གད་ཡིན་ནོ། ། ཞེས་གསུངས་པའང་དཔྱད་དགོས་ཏེ། འོག་ཏུ་དེ་
ཉིད་ལས། མཐོང་སྒོམ་མི་སློབ་ལམ་གསུམ་དང་། དེར་གྱུར་བའི་མཐོང་ལམ་ཚད་མ་ཁོ་ན་དང་། གཞན་གཉིས་

གྲུབ་མཐའི་དོགས་དཔྱོད། • 271 •
མ，ད་མ ་--- - - - -
ལ་ཚད་མ་དང་བཅད་ཤེས་གཉིས་ཡོད་ཅིང་། ཞེས་གསུངས་པས་སོ། ། ཁ་ཅིག་གིས། རྣལ་འབྱོར་མངོན་སུམ་དུ་
གྱུར་བའི་མཐོང་ལམ་ལ། བཅད་ཤེས་མིན་པས་མ་ཁྱབ་པར་ཐལ། སྡུག་བསྔལ་ཆོས་ཤེས་བཅད་ཤེས་ཡིན་པའི་
ཕྱིར། སྡུག་བསྔལ་ཆོས་བཟོད་ཚད་མ་ཡིན་པའི་ཕྱིར་ཟེར། གཞན་དག་གིས་དེ་མི་འཐད་པར་ཐལ། མདོ་སྡེ་བས་
མཐོང་ལམ་སྐད་ཅིག་མ་གཅིག་ཏུ་འདོད་པའི་ཕྱིར་ཏེ། བདེན་པ་མངོན་རྟོགས་སྐད་ཅིག་མ་གཅིག་ཡིན་པར་མ་
ཟད་སོ་སོར་རྟོགས་པའི་སྐད་ཅིག་མ་གཅིག་ཏུ་འདོད་པའི་ཕྱིར་ཏེ། དོན་གྱི་རང་གི་ངོ་བོ་གཅིག ཅེས་སོགས་ལ་
བརྟེན་ནས་དེ་ལྟར་འདོད་མཁན་ཡོད་པར་སྐབས་གཉིས་པའི་མཐའ་དཔྱོད་ལས་གསུངས་ལ། དེ་མདོ་སྡེ་བ་ལས་
འོས་མེད་པའི་ཕྱིར་ཟེར། ཡང་ཁ་ཅིག་རྣལ་འབྱོར་མངོན་སུམ་དུ་གྱུར་བའི་མཐོང་ལམ་ཚད་མ་ཁོ་ནར་གསུངས་པ་
སོ་སོར་རྟོགས་པའི་མངོན་རྟོགས་སྐད་ཅིག་མ་གཅིག་ཏུ་འདོད་པའི་སྡེ་བར་དགོངས་སམ་སྙམ་གསུངས་པས་བརྟག
ཁ་ཅིག་རང་རིག་སྒྲུབ་བྱེད་ཡོད་དེ། གྲུབ་འགྲེལ་ལས། རང་རིག་སྒྲུབ་བྱེད་ནི་སྔོར་སྣང་དབང་ཤེས་ཆོས་ཅན།
རང་མྱོང་ཡོད་དེ། རང་དྲན་པ་ཡོད་པའི་ཤེས་པ་ཡིན་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། དེ་ལྟར་སྒྲུབ་མི་རིགས་པའི་ཕྱིར། སྦྱོར་བ་དེ་སྒྲུབ་ཀྱི་མཐུན་དཔེ་ཡང་དག་མི་སྲིད་པའི་ཕྱིར།
འཇུག་པའི་ཊཱིཀ་ཆེན་ལས། འདིས་ནི་སྔར་གྱི་སྔོན་འཛིན་དེ་ལ་མྱོང་བ་ཡོད་པར་ཕྱིས་དེ་དྲན་པའི་རྟགས་ལས་སྒྲུབ་
པ་ཡིན་ཏེ། སྔར་གྱི་སྔོན་འཛིན་ལ་རང་མྱོང་བའི་རང་རིག་ཡོད་དེ་ཞེས་སྒྲུབ་པ་ནི་གཞན་ལ་གྲུབ་པའི་དཔེ་མི་རྙེད་
པས་དེ་ལྟར་མི་སྒྲུབ་པོ་ཞེས་སོགས་གསུངས་པའི་ཕྱིར་ཟེར་བ་རྣམས་ལ་དཔྱད་དགོས་ཤིང་། མངོན་སུམ་ལྟར་སྣང་
བདུན་དང་མངོན་སུམ་བཞིའི་དོགས་དཔྱོད་གཞན་རྣམས་ནི་ཁོ་བོས་བྲིས་པའི་བློ་རིག་དོགས་དཔྱོད་ལས་ཤེས་པར་
བྱའོ། ། ཡང་གྲུབ་འགྲེལ་དུ་ཚུལ་རེ་རེ་བ་གསུམ་གྱི་ཕྱོགས་ཆོས་གཅིག་པུ་ཅན་དང་། རྗེས་ཁྱབ་གཅིག་པུ་ཅན་དང་།
ལྡོག་ཁྱབ་གཅིག་པུ་ཅན་གསུམ་སྟེ། མཚན་གཞི། སྒྲ་ཆོས་ཅན། རྟག་སྟེ། བྱས་པའི་ཕྱིར་དང་། ལུས་ཅན་ཡིན་
པའི་ཕྱིར། གཞལ་བྱ་མ་ཡིན་པའི་ཕྱིར། ཞེས་པ་གསུམ་རིམ་བཞིན་ནོ། ། ཚུལ་གཉིས་གཉིས་པ་གསུམ་ནི།
ཕྱོགས་ཆོས་རྗེས་ཁྱབ་གཉིས་ཙམ་དང་། ཕྱོགས་ཆོས་དང་མི་མཐུན་ཕྱོགས་ལ་མ་མཐོང་བ་ཙམ་གྱི་ལྡོག་པ་ཅན་དང་།
རྗེས་སུ་འགྲོ་ལྡོག་ཙམ་གྲུབ་པ་གསུམ་སྟེ། མཚན་གཞི། སྒྲ་ཆོས་ཅན། རྟག་སྟེ། ལུས་ཅན་མ་ཡིན་པའི་ཕྱིར་དང་།
མཉན་བྱ་ཡིན་པའི་ཕྱིར་དང་། སྒྲ་ཆོས་ཅན། མི་རྟག་སྟེ། མིག་ཤེས་ཀྱི་གཟུང་བྱ་ཡིན་པའི་ཕྱིར། ཞེས་པ་གསུམ་
མོ། ། ཞེས་གསུངས་ལ། སྤྱིར་རྗེས་ཁྱབ་གཅིག་པུ་ཅན་དང་། ཕྱོགས་ཆོས་དང་རྗེས་ཁྱབ་གཉིས་ཙམ་དང་ལྡན་
པའི་རྟགས་ཐོགས་མེད་པས་དེ་ལ་ཞིབ་ཆ་དགོས་སོ། ། གྲུབ་མཐའ་བཞི་བོ་རང་རང་གི་ཐུན་མོང་མ་ཡིན་པའི་གྲུབ་
མཐའ་རྣམས་ཐུབ་པའི་དགོངས་པ་ཡིན་པའི་ཕྱིར་ཏེ། གྲུབ་འགྲེལ་ལས། འོ་ན་གྲུབ་མཐའ་བཞིར་གྲགས་པ་འདི་
དག་ཐམས་ཅད་ཀྱི་ལུགས་སྟོན་པའི་དགོངས་པ་ཡིན་ནམ་མིན། ནས། དེ་དག་ཐུབ་པའི་ལུགས་མིན་པར་ཁས་

• 272 . གྲུབ་མཐའི་དོགས་དཔྱོད།
ལེན་མི་རུང་ལ་དེ་དག་ཀུན་ཐུབ་པའི་ལུགས་ཡིན་ཀྱང་། ཞེས་གསུངས་པའི་ཕྱིར་ཟེར། རྩ་བར། གྲུབ་མཐའ་བཞི་
ཡང་ཐུབ་དགོངས་མཆོག་དམན་བཞེད། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ།
ཐལ་འགྱུར་བའི་ལུགས་ཁོ་ན་ཐུབ་པའི་དགོངས་པ་ཡིན་ལ་དེ་མ་གཏོགས་པའི་གྲུབ་མཐའ་གཞན་གྱི་ལུགས་རྣམས་
ཐུབ་པའི་དགོངས་པ་མ་ཡིན་པའི་ཕྱིར་ཏེ། དེ་དག་གསུང་རབ་ཀྱི་བརྗོད་བྱའི་དོན་ཡིན་ཀྱང་གསུང་པ་པོའི་
དགོངས་པ་མ་ཡིན་པའི་ཕྱིར་ཏེ། ལེགས་བཤད་སྙིང་པོ་ལས། དེས་ན་གསུང་རབ་ཀྱི་བརྗོད་བྱའི་དོན་ཡང་ཡིན་ལ།
གསུང་པ་པོའི་དགོངས་པ་ཡང་ཡིན་པ་དང་གསུང་པ་པོའི་དགོངས་པ་མིན་ཀྱང་གསུང་རབ་གྱི་དོན་བཞག་དགོས་པ་
གཉིས་ཡོད་དོ། ། ཞེས་གསུངས་པའི་ཕྱིར། ཁྱབ་སྟེ། ལུང་དེ་ཐལ་འགྱུར་བས་ཁས་ལེན་པའི་གཞི་ལམ་འབྲས་
གསུམ་གྱི་རྣམ་བཞག་ཐུབ་པའི་དགོངས་པ་ཡིན་ལ། གཞན་གྱི་དེ་རྣམས་གསུང་རབ་འགའ་ཞིག་གི་དགོངས་པ་ཡིན་
ཀྱང་ཐུབ་པའི་དགོངས་པ་མིན་པར་བསྟན་ལ་གྲུབ་མཐའ་གཞན་གྱི་ལུགས་ལའང་འདྲ་བའི་ཕྱིར་ཟེར། ཡང་ཁ་ཅིག་
གྲུབ་ཕྲེང་ལས། ཕྱི་དོན་ཁས་མི་ལེན་ཞིང་གཞན་དབང་བདེན་གྲུབ་ཏུ་འདོད་པའི་ནང་བའི་གྲུབ་མཐའ་སྨྲ་བའི་
གང་ཟག་དེ་སེམས་ཙམ་པའི་མཚན་ཉིད། ཞེས་གསུངས་པ་ལྟར་ཁས་ལེན་མི་རིགས་པར་ཐལ། མདོ་སེམས་གཉིས་
ཀ་དེ་ཕྱི་དོན་ཁས་མི་ལེན་ཀྱང་གཞན་དབང་བདེན་གྲུབ་ཏུ་འདོད་པའི་ཕྱིར་དང༌། ཕྱི་དོན་ཁས་ལེན་པའི་ཁས་
བླངས་དོར་ནས་སེམས་ཙམ་པའི་གྲུབ་མཐར་ཞུགས་ཁ་མས་ཀྱང་མ་ངེས་པའི་ཕྱིར་ཟེར། ཁ་ཅིག་གིས། མངོན་པ་
ཀུན་བཏུས་སེམས་ཙམ་པའི་རང་གཞུང་ཡིན་ཏེ། སེམས་ཙམ་ཐུན་མོང་མ་ཡིན་པའི་བསྟན་བཅོས་ཡིན་པའི་ཕྱིར་ཏེ།
རྣམ་ཤེས་ཚོགས་བརྒྱད་གཙོ་བོར་སྟོན་པའི་བསྟན་བཅོས་ཡིན་པའི་ཕྱིར། ཡང་ཁ་ཅིག དེ་མི་འཐད་པར་ཐལ།
དེས་ཀུན་གཞི་བཤད་ཀྱང་སེམས་ཙམ་པའི་རང་གཞུང་མ་ཡིན་པའི་ཕྱིར་ཏེ། གྲུབ་འགྲེལ་ལས། མངོན་པ་ཀུན་
བཏུས་ལས་ཀུན་གཞི་ཉོན་ཡིད་རྣམ་གྲངས་ཙམ་ལ་བཀོད་ཀྱང་སེམས་ཙམ་པའི་རང་གཞུང་མ་ཡིན་ཏེ། ཐེག་པ་ཆེ་
ཆུང་གི་གྲུབ་མཐའི་ཐུན་མོང་དུ་འདོད་པའི་མདོ་སྡེ་དུ་མའི་དགོངས་པ་གཙོ་བོར་འགྲེལ་བས་ན་ཐེག་པ་ཐུན་མོང་གི་
སྡོམ་དང་། སྲིད་པ་ཐ་མའི་བྱང་སེམས་སོ་སྐྱེ་བཤད་པ་དང་། ཐེག་ཆེན་ལུགས་ཀྱི་ལོངས་སྐུ་སོགས་གང་ཡང་མ་
བཤད་པའི་ཕྱིར་དང་། ཐོགས་མེད་ཀྱིས་ཐུན་མོང་གི་མདོའི་དགོངས་པ་གཙོ་བོར་འགྲེལ་བའི་བསྟན་བཅོས་ཡོད་
པའི་ཕྱིར་ཏེ། ས་སྡེ་དང་ཀུན་བཏུས་ཀྱིས་གསུང་རབ་བཅུ་གཉིས་སྡེ་སྣོད་དུ་འཇོག་ཚུལ་མི་མཐུན་པ་དུ་མ་ཡོད་པའི་
རྒྱུ་མཚན་ཡོད་པའི་ཕྱིར་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། དྲངས་མ་ཐག་པའི་གྲུབ་
འགྲེལ་གྱི་ལུང་ལྟར་ཁས་ལེན་མི་རིགས་པའི་ཕྱིར། དར་ཊཱིཀ་ལས། འདིར་རྣམ་པར་བཞག་པ་འདི་དག་ནི། ཐེག་
པ་ཆེན་པོའི་སྡེ་སྣོད་ཀྱི་གདུལ་བྱ་འགའ་ཞིག་དྲངས་པའི་ཆེད་དུ་མདོ་སྡེ་དགོངས་འགྲེལ་ལས་དྲང་དོན་དང་ངེས་དོན་
འབྱེད་པའི་ཚུལ་གསུངས་པའི་དགོངས་པ་གཏན་ལ་འབེབས་པ་ཡིན་ལ། ཞེས་པས་གཞུང་འདི་སེམས་ཙམ་པའི་

གྲུབ་མཐའི་དོགས་དཔྱོད། • 273 •
རང་གཞུང་དུ་གསུང་པ་དང་། ཉན་ཐོས་དང་བྱང་སེམས་ཀྱི་མངོན་རྟོགས་ཀྱི་ཁྱད་པར་བཅུ་བཤད་པའི་སྐབས་ཀྱི་
དར་ཊིཀ་ལས་གང་ཟག་གི་བདག་མེད་ཙམ་རྟོགས་པ་དང་། བདག་མེད་གཉིས་ཀ་རྟོགས་པ་ངོ་བོའི་ཁྱད་པར་དང་།
ཞེས་པས་ཀྱང་སེམས་ཙམ་ཐུན་མོང་མ་ཡིན་པའི་བསྟན་བཅོས་སུ་གསུངས་པ་དང་། ཡང་དེ་ཉིད་ལས། ལོངས་
སྤྱོད་རྫོགས་པའི་སྐུའི་འཁོར་དུ་སྐྱེ་བ་དང་མི་སྐྱེ་བའི་ཁྱད་པར་དང་ཞེས་པས་ཀྱང་ལོངས་སྐུའི་ཐ་སྙད་གསལ་བར་
གསུངས་པའི་ཕྱིར་དང་། དེ་སེམས་ཙམ་པའི་བསྟན་བཅོས་མིན་ན། མདོ་སྡེ་དགོངས་འགྲེལ་ཡང་སེམས་ཙམ་པའི་
བསྟན་བཅོས་མ་ཡིན་པའི་ཐལ་བ་སོགས་མང་ངོ་ཟེར། ཁ་ཅིག རྣམ་བདེན་རྫུན་གཉིས་ཀས་སྔོན་འཛིན་མིག་ཤེས་
ལ་སྔོན་པོ་སྔོན་པོར་སྣང་བ་དང་། སྔོན་པོ་རགས་པར་སྣང་བ་དང་། སྔོན་པོ་ཕྱི་རོལ་དོན་དུ་སྣང་བར་འདོད་པར་
འདྲ་བའི་ཕྱིར་ཏེ། རྣམ་བདེན་རྫུན་གཉིས་ཀས་དེ་ལྟར་འདོད་པར་འདྲ་ཡང་སྣང་བ་ལྟར་གྲུབ་པར་འདོད་མི་
འདོད་མི་འདྲ་བས། དེ་ལ་རྩོད་པའི་ཕྱིར་ཏེ། གྲུབ་ཕྲེང་ལས། འདི་གཉིས་ཀྱི་ཁྱད་པར་ཡོད་དེ་སྔོན་འཛིན་མིག་
ཤེས་ལ་སྔོན་པོ་སྔོན་པོར་སྣང་བ་དེ། རྣམ་བདེན་རྫུན་གྱི་རྩོད་གཞིའི་རྣམ་པ་ཡིན་ལ། ནས། རྣམ་བདེན་རྫུན་
གཉིས་ཀས་སྔོན་འཛིན་མིག་ཤེས་ལ་སྔོན་པོ་སྔོན་པོར་སྣང་བ་དང་། སྔོན་པོ་རགས་པར་སྣང་བ་དང་། སྔོན་པོ་ཕྱི་
རོལ་དོན་དུ་སྣང་བར་འདོད་པར་འདྲ་ཡང་། ཞེས་གསུངས་པའི་ཕྱིར་དང་། སྔོན་འཛིན་མིག་ཤེས་ལ་སྔོན་པོ་
རགས་པར་སྣང་བ་རྣམ་བདེན་པས་བདེན་གྲུབ་ཏུ་ཁས་ལེན། རྣམ་རྫུན་པས་བདེན་མེད་དུ་ཁས་ལེན་པ་གང་ཞིག་
དེ་ལ་རྩོད་པའི་ཕྱིར། དང་པོ་གྲུབ་སྟེ། རྣམ་ངེས་དར་ཊཱིཀ་ལས། སེམས་ཙམ་རྣམ་བདེན་པ་རྣམས་དབང་པོའི་
མངོན་སུམ་ལ་ཕྱི་རོལ་དོན་དུ་སྣང་བའི་ཆ་ལ་མ་རིག་པའི་སླད་པ་ཞུགས་ཀྱང་། རགས་པར་སྣང་བའི་ཆ་ལ་མ་རིག་
པའི་བསླད་པ་ཅུང་ཟད་ཀྱང་མ་ཞུགས་པར་འདོད་པ་ཡིན་ནོ། ། ཞེས་དང་། རྣམ་རྫུན་པས་རྣམ་བདེན་པ་འགོག་
པའི་ཐད་ཀྱི་དེ་ཉིད་ལས། རགས་པར་སྣང་བ་ཆོས་ཅན། བདེན་པར་མེད་དེ། བདེན་པའི་གཅིག་དང་དུ་མ་གང་
རུང་དང་བྲལ་བའི་ཕྱིར། ཞེས་གསུངས་ལ། ལུང་དེ་རྣམ་བདེན་པས་རགས་པར་སྣང་བ་བདེན་གྲུབ་ཏུ་འདོད་ལ་
དེ་རྣམ་རྫུན་པས་བདེན་མེད་དུ་འདོད་པར་གསུངས་པའི་ཕྱིར། གཉིས་པ་དེར་ཐལ། དེ་ཉིད་ལས། དབང་ཤེས་
ལ་སྔོ་སེར་དཀར་དམར་སོགས་རགས་པར་སྣང་བ་དང་། ཁ་དོག་གི་རྣམ་པར་སྣང་བ་དང་ཆ་དུ་མ་འདུས་པའི་གོ་ས་
གནོན་པའི་ཚུལ་དུ་སྣང་བ་འདི་དག་བདེན་རྫུན་རྩོད་པའི་གཞི་ཡིན་ཏེ། རྣམ་འགྲེལ་དུ་རྣམ་བདེན་པའི་འདོད་པ་
བརྗོད་པ་ན། དེ་ཕྱིར་དོན་དང་ཤེས་པ་ལ། ། རགས་སྣང་ཡོད་མིན་དེ་བདག་ཉིད། ། གཅིག་ལ་བཀག་པ་ཉིད་
ཕྱིར་དང་། ། ཞེས་སོགས་ལས་གསལ་བའི་ཕྱིར་དང༌། སློབ་དཔོན་ཆོས་མཆོག་གིས་ཀྱང་དབང་ཤེས་ལ་རགས་
པར་སྣང་བ་བདེན་པར་གྲུབ་པ། བྱེ་བྲག་པས་འདོད་པའི་ཡན་ལག་ཅན་གྱི་རྫས་དང་མཚུངས་པས་ལེགས་པར་
བཀག་པའི་ཕྱིར་དང་ལུས་ཅན་ཞེས་བྱ་བ་རྭ་ཟེང་ངེ་བ་མེད་ཀྱི། ཞེས་གསུངས་པ་ནི་རགས་སྣང་བདེན་པར་གྲུབ་ན་

• 274 . གྲུབ་མཐའི་དོགས་དཔྱོད།
ཕྱི་རོལ་གྱི་དོན་མིང་ཙམ་དུ་གསུངས་པའོ། ། ཞེས་གསུངས་པའི་ཕྱིར་ཟེར། ལ་ལས། དེ་དག་མི་འཐད་པར་ཐལ།
རྣམ་བདེན་རྫུན་གཉིས་ཀས་སྔོན་འཛིན་མིག་ཤེས་ལ་སྔོན་པོ་རགས་པར་སྣང་བར་འདོད་ཅེས་པའང་མི་འཐད།
རྣམཛུན་པས་རགས་སྣང་བདེན་གྲུབ་ཏུ་མི་འདོད་ཅེས་པའང་མི་འཐད་པའི་ཕྱིར། རྟགས་དང་པོ་དེར་ཐལ།
སྔོན་འཛིན་དབང་ཤེས་ལ་སྔོན་པོ་རགས་པར་སྣང་བར་འདོད་པའི་སེམས་ཙམ་པ་སུའང་མེད་པའི་ཕྱིར། ཊཱིཀ་ཆེན་
ལས། ཊཱིཀ་བྱེད་གཞན་དག་གིས་དབང་ཤེས་ལ་སྔོ་སོགས་རགས་པའི་རྣམ་པར་སྣང་བ་མདོ་སེམས་གཉིས་ཀའི་
ལུགས་ཡིན་པ་ཞེས་བཞག་ནས་རྣམ་པ་དེ་ལྟ་བུ་རྡུལ་ཕྲན་གྱིས་གཏད་པ་མི་འཐད་ཅེས་དགག་པ་བྱས་མོད། དབང་
ཤེས་ལ་སྔོན་པོ་རགས་པའི་རྣམ་པར་མདོ་སེམས་སུའང་ཁས་མི་ལེན་པས་བབ་ཅོལ་འབའ་ཞིག་གོ ། ཞེས་གསུངས་
པའི་ཕྱིར། གཉིས་པ་དེར་ཐལ། རྣམ་ངེས་ཊིཀ་ཆེན་ལས། སེམས་ཙམ་རྣམ་རྫུན་པ་རྣམས་དབང་པོའི་མངོན་
སུམ་ལ་རགས་པ་གསལ་བར་སྣང་བ་དང་། གསལ་བར་སྣང་བ་དེ་ཡང་ཤེས་པའི་རྫས་སུ་བཞེད་པས་དངོས་པོར་
ཡོད་མེད་སོགས་སྐབས་འདིའི་བདེན་རྫུན་གྱི་ཁྱད་པར་མ་ཡིན་པར་ཤེས་པར་བྱའོ། ། འཐད་ལྡན་དུ་རགས་པར་
སྣང་བ་རྣམ་པར་རྟོག་པས་སྤྲུལ་པར་ཡང་རིག་པ་མ་ཡིན་ཏེ། གསལ་བར་སྣང་བའི་ཕྱིར་དང་། རྣམ་པར་རྟོག་པ་
རྣམས་ནི་གསལ་བར་སྣང་བ་དང་བྲལ་བའི་ཕྱིར་རོ། ། ཞེས་གསུངས་སོ། ། ཞེས་གསུངས་པའི་ཕྱིར་ཟེར། ཡང་
ལ་ལས། རྣམ་ངེས་ཊིཀ་ཆེན་གྱི་བཤད་ཚུལ་སྔ་ཕྱི་མི་འགལ་བར་ཐལ། དེའི་ལུང་སྔ་མས་རགས་པར་སྣང་བ་བདེན་
མེད་དུ་གསུངས་ཀྱང་རགས་པ་གསལ་བར་སྣང་བ་བདེན་མེད་དུ་མ་གསུངས། ལུང་ཕྱི་མས་དེ་ལས་གོ་ལྡོག་ནས་
གསུངས་པའི་ཕྱིར་ཏེ། ལུང་དེ་དག་གི་ཚིག་ཟིན་ལ་གསལ་བའི་ཕྱིར་ཟེར། དེ་ལ་ཁོ་ན་རེ། དེ་ཡང་མི་འཐད་པར་
ཐལ། དབང་ཤེས་ལ་རགས་པར་སྣང་བ་དང་། རགས་པ་གསལ་བར་སྣང་བ་གཉིས་ལ་ཁྱད་པར་མེད་པའི་ཕྱིར་
ཟེར། ཡང་ཁ་ཅིག སེམས་ཙམ་རྣམ་བདེན་པས་སྔོན་འཛིན་མིག་ཤེས་ལ་སྔོན་པོ་སྔོན་པོར་སྣང་བ་ལྟར་གྲུབ་པར་
འདོད་ལ། སེམས་ཙམ་རྣམ་རྫུན་པས་དེ་ལྟར་མ་གྲུབ་པར་འདོད་པ་ཡིན་གྱི། སྔོན་འཛིན་མིག་ཤེས་ལ་ཤར་བའི་
སྔོན་པོའི་རྣམ་པ་དངོས་པོ་དང་དངོས་མེད་དུ་འདོད་པ་དེའི་ཁྱད་པར་མ་ཡིན་པའི་ཕྱིར་ཏེ། དྲང་ངེས་རྣམ་འབྱེད་
མཐའ་དཔྱོད་ལས། ཁ་ཅིག་དེ་གཉིས་ཀྱིས་དབང་ཤེས་ཀྱི་གཟུང་རྣམ་དངོས་པོར་འདོད་མི་འདོད་དེའི་ཁྱད་པར་
ཟེར། ཁ་ཅིག་ཕྱི་དོན་འདོད་མི་འདོད་དེའི་ཁྱད་པར་ཟེར། ཁ་ཅིག་དབང་ཤེས་དང་ཡུལ་རྫས་གཅིག་དང་རྫས་ཐ་
དད་བཀག་ཙམ་དེའི་ཁྱད་པར་ཟེར་བ་རྣམས་མི་འཐད་པར་ཐལ། དེ་འདྲ་བའི་སེམས་ཙམ་པ་མེད་པའི་ཕྱིར།
ཞེས་གསུངས་པའི་ཕྱིར་དང་། ཁྱད་པར་དུ་རྣམ་ངེས་ཊིཀ་ཆེན་ལས། བཤད་མ་ཐག་པ་དེ་རྣམས་རྗེ་བདག་ཉིད་
ཆེན་པོའི་དགོངས་པ་མཐར་ཐུག་ཡིན་པར་གསུངས་པའི་ཕྱིར་ཏེ། དེ་ཉིད་ལས། གཉིས་པ་ནི་དབང་ཤེས་ལ་སྔོ་
སེར་དཀར་དམར་སོགས་རགས་པར་སྣང་བ་དང་། ཁ་དོག་གི་རྣམ་པར་སྣང་བ་དང་། ཆ་དུ་མ་འདུས་པའི་གོ་ས་

• 275 •
གྲུབ་མཐའི་དོགས་དཔྱོད། 
གནོན་པའི་ཚུལ་དུ་སྣང་བ་འདི་དག་བདེན་པ་དང་རྫུན་པར་རྩོད་པའི་གཞི་ཡིན་ཏེ། ཞེས་དང༌། རྣམ་བདེན་རྫུན་
ཕན་ཚུན་རྩོད་པའི་བདེན་པ་དང་རྫུན་པའི་ཁྱད་པར་ནི་མ་རིག་པས་བསླད་པའི་དབང་གིས་བཞག་པ་མིན་པའི་ཤེས་
པའི་གཟུང་ཡུལ་ནི་བདེན་པའི་དོན་དང་། མ་རིག་པས་བསླད་པའི་དབང་གིས་བཞག་པའི་ཤེས་པའི་སྣང་ཡུལ་ནི།
རྣམ་བདེན་པ་དང་རྫུན་པར་རྩོད་པའི་རྫུན་པའི་དོན་ནོ། ། ཞེས་དང། དེས་ན། འདིར་བཤད་པའི་བདེན་རྫུན་
དོན་བྱེད་ནུས་པ་དང་། དབུ་སེམས་རྩོད་པའི་བདེན་རྫུན་སོགས་ལ་བྱེད་པ་ནི། སེམས་ཙམ་རྣམ་བདེན་རྫུན་གྱི་
ཁྱད་པར་ལ་རེ་ཞིག་བཏང་སྙོམས་སུ་མཛད་ན་ལེགས་སོ། ། ལུགས་རྣམ་པར་དག་པ་འདི་ནི། སྡེ་སྣོད་གསུམ་དང་
རྒྱུད་སྡེ་བཞི་དགོངས་འགྲེལ་དང་བཅས་པ་མཐའ་དག་ཐུགས་སུ་ཆུད་ཅིང་སེམས་ཅན་ཐམས་ཅད་ལ་བུ་གཅིག་པ་
ལྟར་བརྩེ་བས་ཀུན་ནས་བསླང་ནས་རྣམ་གྲོལ་དོན་དུ་གཉེར་བ་རྣམས་ལ་ལེགས་པར་འདོད་པའི་སྒོ་ནས་རྒྱལ་བ་
རྣམས་ཀྱི་དམ་པའི་ཆོས་འཛིན་པའི་སྨོན་ལམ་ལེགས་པར་གྲུབ་པའི་སེམས་དཔའ་ཆེན་པོ་སྙིང་རྗེ་དང་སྨོན་ལམ་གྱི་
དབང་གིས་སྐུའི་བཀོད་པ་སྣ་ཚོགས་པ་བཟུང་ནས་སེམས་ཅན་སྲིད་པའི་རྒྱ་མཚོ་ལས་སྒྲོལ་བར་བྱེད་པ་རྗེ་རིན་པོ་ཆེ་
ཐམས་ཅད་མཁྱེན་པ་བློ་བཟང་གྲགས་པའི་དཔལ་བཟང་པོའི་ཞལ་སྔ་ནས་ལེགས་པར་གསུངས་པའི་ཕྱོགས་ཙམ་
བཀོད་པ་སྟེ། རྒྱས་པར་གཞན་དུ་ཤེས་པར་བྱའོ། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་
ཐལ སེམས་ཙམ་རྣམ་བདེན་པས་སྔོན་འཛིན་མིག་ཤེས་ལ་ཤར་བའི་སྔོན་པོའི་རྣམ་པ་དངོས་པོར་འདོད་ལ། རྣམ་
རྫུན་པས། དངོས་མེད་དུ་འདོད་པའི་ཕྱིར། སྡེ་བདུན་རྒྱན་ལས། སེམས་ཙམ་པ་ལ་ཡང་ཤེས་པའི་གཟུབ་རྣམ་
རྗེས་གྲུབ་ཏུ་འདོད་པ་རྣམ་བདེན་པ་དང་། གཟུང་རྣམ་སྒྲོ་བཏགས་སུ་འདོད་པ་རྣམ་རྫུན་པ་གཉིས་ཡོད་ཅིང་ཞེས་
དང༌། གསེར་ཕྲེང་ལས། གང་ལྷན་ཅིག་དམིགས་པ་ངེས་པའི་ཕྱིར་ཏེ་དེ་ལ་རྫས་ཐ་དད་མིན་པས་ཁྱབ། བདེ་བ་
དང་དེ་མྱོང་བའི་རིག་པ་བཞིན། སྔོན་པོར་སྣང་བ་དང་དེ་འཛིན་པའི་བློ་དག་ཀྱང་ལྷན་ཅིག་དམིགས་པ་ངེས་པ་
ཡིན་ནོ་ཞེས་པའི་རྟགས་ལས་དོན་དུ་སྣང་བ་དེ་སྣང་མཁན་གྱི་བློ་ལས་ཕྱི་རོལ་ཏུ་མེད་པར་གཏན་ལ་འབེབས་སོ། །
སྦྱོར་བ་འདིའི་ཆོས་ཅན་གྱི་དོན་ནི་དོན་སྣང་བདེ་སྣང་གི་བློ་གཉིས་སོ། ། དམ་བཅའི་དོན་ནི་དེ་གཉིས་རྫས་ཐ་དད་
དུ་མེད་པ་སྟེ། དེ་ཡང་རྣམ་རྫུན་པ་ལྟར་ན་ཐ་དད་བཀག་ཙམ་ཡིན་གྱི་རྣམ་བདེན་པ་ལྟར་ན་རྫས་གཅིག་ཏུ་གྲུབ་པར་
འདོད་དེ། རྟགས་ཀྱི་དོན་ནི་དེ་གཉིས་དུས་གཅིག་པས་ན་ལྷན་ཅིག དམིགས་པ་ནི་རྟོགས་པ། ངེས་པ་ནི་གཅིག་
རྟོགས་པ་ལ་གཅིག་ཤོས་རྟོགས་པས་ཁྱབ་པའོ། ། ཞེས་གསུངས་པའི་ཕྱིར། ཁྱབ་སྟེ། ལུང་དེས་རྣམ་རྫུན་པའི་
ལུགས་ལ་སྔོན་པོར་སྣང་བ་དང་སྔོན་འཛིན་ཤེས་པ་གཉིས་རྫས་ཐ་དད་བཀག་པ་ཙམ་ཡིན་གྱི་རྫས་གཅིག་མིན་པར་
གསལ་བར་གསུངས་པའི་ཕྱིར་དང་། ཁྱད་པར་དུ་ལེགས་བཤད་སྙིང་པོ་ལས། ལུགས་འདིས་སྔོ་སེར་ལ་སོགས་
པའི་རྣམ་པ་དངོས་པོར་འདོད་དེ། ཆོས་ཀྱི་གྲགས་པའི་བཞེད་པ་ཡང་དེ་ལྟར་འགྲེལ་བས་ཐ་སྙད་དུ་རྣམ་བདེན་པ་

： 276 • གྲུབ་མཐའི་དོགས་དཔྱོད།
ལྟར་འདོད་པའི་དབུ་མ་བའོ་ཞེས་དང༌། ཐ་སྙད་དུ་སྔོ་སེར་ལ་སོགས་པའི་རྣམ་པ་རྣམས་དངོས་པོར་མེད་པ་རྣམ་
རྫུན་པ་ལྟར་འདོད་པའི་དབུ་མ་བ་ནི་སློབ་དཔོན་ལྔ་བ་བས་བཀྲལ་བ་ལྟར་ཡིན་ནོ་ཞེས་གསུངས་པས། རྣམ་བདེན་
པས་སྔོ་སེར་སོགས་ཀྱི་རྣམ་པ་དངོས་པོར་འདོད་ལ། རྣམ་རྫུན་པས་དངོས་མེད་དུ་འདོད་པ་རྗེའི་དགོངས་པ་
མཐར་ཐུག་ཡིན་པའི་ཕྱིར། དེར་མ་ཟད་ཀུན་མཁྱེན་བླ་མའི་དགོངས་པ་མཐར་ཐུག་ཡིན་པའི་ཕྱིར་ཏེ། རྩ་བར།
རང་རྒྱུད་གཉིས་པར་རྣམ་བདེན་རྫུན་མཐུན་གཉིས། ། དང་པོ་ཞི་འཚོ་ཡབ་སྲས་རྣམ་པ་དངོས། ། གཉིས་པ་རྣམ་
པ་དངོས་མེད་སེངྒེ་བཟང་། ། ཞེས་གསུངས་པའི་ཕྱིར། དེས་ན་རྣམ་ངེས་ཊིཀ་ཆེན་དུ། བཤད་མ་ཐག་པ་འདི་
རྣམས་རྗེའི་དགོངས་པ་མིན་པར་གསུངས་པའི་དགོངས་པ་འཚོལ་དགོས་ཀྱི་ཚིག་ཟིན་ལྟར་ཁས་ལེན་མི་རུང་སྟེ།
རྗེའི་གསུངས་དང་དངོས་སུ་འགལ་བའི་ཕྱིར་ཟེར། ཁ་ཅིག་གཟུང་འཛིན་གྲངས་མཉམ་པ་ལ། ཁྲ་བོའི་སྔོ་སེར་
སོགས་ཀྱི་གྲངས་དང་མཉམ་པའི་རྣམ་ཤེས་རིགས་མཐུན་ཅིག་ཅར་དུ་སྐྱེ་བར་འདོད་པས་ཁྱབ་སྟེ། གྲུབ་འགྲེལ་དུ་
དེ་ལྟར་གསུངས་པར་གྲུབ་ཕྲེང་ལས་གསུངས་པའི་ཕྱིར་ཏེ། དེ་ཉིད་ལས། གྲུབ་མཐའ་ཆེན་མོ་ལས། ཁྲ་འཛིན་
མིག་ཤེས་ཀྱིས་ཁྲ་བོ་ལ་ལྟ་བའི་ཚེ་ཁྲ་བོའི་སྟེང་གི་སྔོ་སེར་སོགས་ཀྱི་གྲངས་དང་མཉམ་པའི་རྣམ་ཤེས་རིགས་མཐུན་
ཅིག་ཆར་དུ་སྐྱེ་བར་འདོད་པས་ན་གཟུང་འཛིན་གྲངས་མཉམ་པ་དང༌། ཞེས་གསུངས་པའི་ཕྱིར་ཟེར། ལ་ལས།
དེ་མི་འཐད་པར་ཐལ། གཟུང་འཛིན་གྲངས་མཉམ་པ་ལ་དེ་འདྲ་བའི་དབང་ཤེས་ཅིག་ཆར་དུ་སྐྱེ་བར་འདོད་པ་
དང་རིམ་ཅན་དུ་སྐྱེ་བར་འདོད་པ་གཉིས་ཡོད་པར་གྲུབ་མཐའ་ཆེན་མོ་ལས་གསུངས་པའི་ཕྱིར་ཏེ། དེ་ཉིད་ལས།
ཁྲ་བོའི་སྔོ་སེར་སོགས་ཁ་དོག་གི་གྲངས་ལྟར་གྱི་རྣམ་པ་རིམ་གྱིས་འབྱུང་བར་འདོད་པ་གཅིག་དང༌། དེའི་སྔོ་སེར་
སོགས་དང་གྲངས་མཉམ་པའི་རྣམ་ཤེས་རིགས་མཐུན་ཅིག་ཆར་འབྱུང་བར་མ་ཟད་ཨུཏྤལའི་སྔོན་པོ་ལྟ་བུ་གཅིག་
ལའང་འདབ་གྲངས་དང་མཉམ་པའི་རྣམ་ཤེས་རིགས་མཐུན་ཀྱང་ཅིག་ཅར་འདོད་པ་ནི་ཤཱཀྱ་བློའི་འགྲེལ་བར་
བཤད་པ་ལྟ་བུ་ཡིན་ཏེ། ཞེས་སོགས་གསུངས་པའི་ཕྱིར་ཟེར་བ་ལ། ཁོ་ན་རེ། སྣ་ཚོགས་གཉིས་མེད་པ་སོགས་
ཀྱིས་རིགས་མཐུན་པའི་རྣམ་ཤེས་དུ་མ་ཅིག་ཅར་སྐྱེ་བ་མེད་པར་ཐལ། མདོ་ལས། སེམས་ཅན་རྣམས་ཀྱི་ཡིད་ཀྱི་
རྣམ་པར་ཤེས་པའི་རྒྱུད་རེ་རེ་བའོ་ཞེས་དང་། གང་སྔ་ཕྱི་མེད་པར་སེམས་གཉིས་འབྱུང་བའི་གནས་མེད་ཅིང་གོ་
སྐབས་མེད་དོ། ། ཞེས་གསུངས་པའི་ཕྱིར། ཞེས་པའི་རྩོད་པ་བཀོད་པ་ལ། གཟུང་འཛིན་གྲངས་མཉམ་པས་
ཀུན་གཞི་དུ་མ་ཅིག་ཅར་སྐྱེ་བ་མེད་པ་ལུང་དེའི་དོན་ཡིན་ཞེས་ལན་འདེབས་མི་རིགས་པར་ཐལ། ཁྱོད་ཀྱི་བཤད་
ཚུལ་འཐད་པའི་ཕྱིར། འདོད་མི་ནུས་ཏེ། དབུ་མའི་མཐའ་དཔྱོད་ལས། དེ་ལ་ཁོ་ན་རེ། ལུང་དེ་གཉིས་དང་མི་
འགལ་བར་ཐལ། ལུང་དེ་གཉིས་ནི་ཀུན་གཞི་རྣམ་ཤེས་གཅིག་ལས་མི་འབྱུང་བ་ལ་དགོངས་པའི་ཕྱིར་ཞེས་གསུངས་
པའི་ཕྱིར་ཟེར། ལ་ལས། ཁྱོད་ཀྱི་སྒྲུབ་བྱེད་མི་འཐད་པར་ཐལ། དྲངས་མ་ཐག་པའི་ལུང་དེའང་གཟུང་འཛིན་

• 277 •
གྲུབ་མཐའི་དོགས་དཔྱོད།
གྲངས་མཉམ་ཅིག་ཆར་པའི་སྐབས་ཡིན་ལ། གཟུང་འཛིན་གྲངས་མཉམ་ཅིག་ཆར་འདོད་པའི་སེམས་ཙམ་པ་དེ་
ཡང་སློབ་དཔོན་ཆོས་གྲགས་ཀྱི་རྗེས་སུ་བྱུང་བ་ཞིག་དགོས་པའི་ཕྱིར། རྟགས་རེ་རེ་ནས་གྲུབ་པར་ཐལ། དབུ་མའི་
མཐའ་དཔྱོད་ལས། གོང་གི་རྩ་རྟགས་གཉིས་པ་དེ་ལྟར་འདོད་པའི་གཟུང་འཛིན་གྲངས་མཉམ་གྱི་སེམས་ཙམ་ཡང་
ཡོད་པར་ཐལ། དེ་ལྟར་ཁས་ལེན་པའི་སེམས་ཙམ་པ་ཡོད་པར་ཞི་འཚོས་ཕྱོགས་སྔར་བཀོད་པའི་ཕྱིར། སེམས་
ཙམ་པའི་ཐད་ཀྱི་དབུ་མ་རྒྱན་རང་འགྲེལ་ལས། གང་དག་བདེ་བ་ལ་སོགས་པ་ལྟར་སྔོན་པོ་ལ་སོགས་པའི་རྣམ་པ་
རྣམས་ཀྱང་མྱོང་བའི་བདག་ཉིད་ཁོ་ན་སྟེ། ཤེས་པ་དེ་དག་ཀྱང་མང་ལ་དེ་དག་ཀྱང་རིགས་མཐུན་པར་ཤ་སྟག་སྟེ།
རིགས་མི་མཐུན་པའི་ཤེས་པ་བཞིན་དུ་འབྱུང་ངོ་ཞེ་ན་ཞེས་གསུངས་པའི་ཕྱིར། འདི་སེམས་ཙམ་པ་ཀུན་གཞི་
འདོད་མཁན་ཕྱི་མ་ཞིག་ཡིན་ཏེ། འདི་ལ་ཁྱོད་ཀྱི་རྣམ་ཤེས་རིགས་མཐུན་དུ་མ་དུས་གཅིག་ཏུ་འབྱུང་བ་ནི་མདོ་དག་
དང་འགལ་བ་ཡིན། ཞེས་རྩོད་པའི་ལན་གྱིས་ཤེས་པའི་ཕྱིར། དབུ་མ་རྒྱན་རང་འགྲེལ་ལས་སྨྲས་པ་དེ་དག་གིས།
གང་སྔ་ཕྱི་མེད་པར་སེམས་གཉིས་འབྱུང་བ་འདི་ནི་གནས་མ་ཡིན་ཏེ། གོ་སྐབས་མེད་དོ་ཞེས་བྱ་བ་དང་དེ་བཞིན་དུ་
སེམས་ཅན་ཐམས་ཅད་ནི་རྣམ་པར་ཤེས་པའི་རྒྱུད་གཅིག་པའོ། ། ཞེས་བྱ་བའི་ལུང་དང་འགལ་བ་ཟློག་པར་
དཀའོ། ། ཞེས་གསུངས་པའི་ཕྱིར། དེ་ལ་ཁོ་ན་རེ། ལུང་དེ་གཉིས་དང་མི་འགལ་བར་ཐལ། ལུང་དེ་གཉིས་ནི་
ཀུན་གཞིའི་རྣམ་ཤེས་གཅིག་ལས་མི་འབྱུང་བ་ལ་དགོངས་པའི་ཕྱིར། ཇི་སྐད་དུ་དབུ་མ་རྒྱན་རང་འགྲེལ་ལས།
རྣམ་པར་སྨིན་པའི་རྣམ་པར་ཤེས་པའི་དབང་དུ་མཛད་དེ་དེ་སྐད་གསུངས་པར་འདོད་དོ་ཞེ་ན་ཞེས་གསུངས་པའི་
ཕྱིར། དེ་ལ་ཞི་འཚོ་སོགས་ན་རེ། དེ་ལྟ་ནའང་ཀུན་གཞི་ལུས་དང་ལོངས་སྤྱོད་དང་གནས་སོགས་ཀྱི་རྣམ་པར་སྣང་
བར་བཤད་པས་ཀུན་གཞི་ཡང་དུས་གཅིག་ལ་དུ་མར་ཐལ་བ་དང་། ཁྱོད་ཀྱི་ལུང་དོན་དེ་ཡང་མི་འཐད་པར་ཐལ།
སྔོན་གྱི་སློབ་དཔོན་ཆོས་གྲགས་ཀྱིས་མདོ་དེ་གཉིས་ཀྱི་དོན་རིགས་མཐུན་གྱི་རྣམ་ཤེས་གཅིག་ལས་མི་འབྱུང་བ་ལ་
བཤད་པའི་ཕྱིར། དབུ་མ་རྒྱན་རང་འགྲེལ་ལས། གལ་ཏེ་དེ་ལྟར་ན་འདི་ནི་སྔོན་གྱི་སློབ་དཔོན་གྱི་ཚུལ། དེ་དག་
རྣམས་ལ་རིགས་མཐུན་པའི། ། རྣམ་པར་ཤེས་ལ་ངེས་པར་འགྱུར། ། འདི་ལྟར་རྣམ་པར་རྟོགས་པ་རྣམས། །
རིམ་གྱིས་འབྱུང་བར་ཡང་དག་རྟོགས། ། ཞེས་བྱ་བ་དང་འགལ་ལོ་ཞེས་གསུངས། ཞེས་གསུངས་པའི་ཕྱིར་ཟེར་བ་
ལ། ཁོ་ན་རེ། དབུ་མའི་མཐའ་དཔྱོད་དུ་གསུངས་པ་ལྟར་ཁས་ལེན་མི་རིགས་པའི་ཕྱིར་ཏེ། རྣམ་ཤེས་རིགས་
མཐུན་དུ་མ་ཅིག་ཆར་འདོད་པའི་སེམས་ཙམ་པ་ལ་རྣམ་ཤེས་ཚོགས་བརྒྱད་འདོད་པའི་སེམས་ཙམ་པ་ཐམས་ཅད་
ཡོད་པས་དེ་དག་ཐམས་ཅད་སློབ་དཔོན་ཆོས་གྲགས་ཀྱི་རྗེས་སུ་བྱུང་བས་ཁྱབ་པ་མེད་པའི་ཕྱིར་ཏེ། གཞན་དུ་ན།
ས་སྡེ་རྗེས་འབྲང་གི་སེམས་ཙམ་པ་རྣམས་ཀྱང་སློབ་དཔོན་ཆོས་གྲགས་ཀྱི་རྗེས་སུ་བྱུང་བར་ཐལ་བའི་ཕྱིར་རོ། །
གཞན་ཡང་སེམས་ཙམ་པ་གཟུང་འཛིན་གྲངས་མཉམ་ཅིག་ཆར་བས་རྣམ་ཤེས་ཚོགས་བརྒྱད་འདོད་དམ་མི་འདོད།

• 278 • གྲུབ་མཐའི་དོགས་དཔྱོད།
འདོད་ན་ཉོན་ཡིད་དུས་རྟག་ཏུ་སོ་སོ་སྐྱེ་བོ་ལ་མངོན་དུ་གྱུར་བར་ཁས་ལེན་དགོས་ལ་དེ་ལྟར་ན་གཉེན་པོ་དང་མི་
མཐུན་ཕྱོགས་གཉིས་དུས་གཅིག་ཏུ་སྐྱེ་བར་ཐལ་བས་ལུགས་འདིར་དེ་འདྲ་མེད་པའི་ཕྱིར་ཏེ། གྲུབ་འགྲེལ་ལས།
འདི་དག་ན་རེ། ཁྱོད་ཀྱིས་སྨྲས་པ་དེ་ལྟ་བུ་མ་ཡིན་ཏེ་མདོ་སྔ་མས་མི་མཐུན་ཕྱོགས་དང་གཉེན་པོའི་སེམས་གཉིས་སྔ་
ཕྱི་མེད་པར་ཅིག་ཆར་མི་འབྱུང་ཞེས་པའི་དོན་དུ་རིགས་པས་འོས་མེད་ཀྱིས་ཐོབ་ལ། ཞེས་དང་། དབུ་མའི་མཐའ་
དཔྱོད་དུའང་དེ་ལ་ཡང་དངོས་སྨྲ་བ་འདི་བ་ན་རེ། ལུང་དེས་རྣམ་ཤེས་གཅིག་ལས་མེད་པར་བཤད་པ་མིན་པར་ཕྱི་
དོན་མེད་པར་བསྟན་པར་ཐལ། ནས། མདོ་ལས་སྔ་ཕྱི་མེད་པར་སེམས་གཉིས་འབྱུང་བ་གནས་མེད་པ་མི་མཐུན་
ཕྱོགས་ཉོན་མོངས་ཀྱི་སེམས་དང་དེའི་གཉེན་པོའི་སེམས་ལ་དགོངས་པར་དངོས་སྨྲ་ཁོ་བོས་རིགས་པས་སྒྲུབ་པའི་
ཕྱིར། ཞེས་གསུངས་པའི་ཕྱིར། མི་འདོད་ན། ཀུན་གཞི་ཁས་ལེན་པར་གོང་དུ་བསྒྲུབས་ཟིན་ལ་རྣམ་ཤེས་ཚོགས་
དྲུག་ཁས་ལེན་ཞིང་། དེ་ལྟར་ན་ཉོན་ཡིད་ཀྱང་ཁས་བླངས་པའི་ཕྱིར་དང་། རྣམ་ཤེས་ཚོགས་བརྒྱད་ཁས་ལེན་ན།
གཉེན་པོ་དང་མི་མཐུན་ཕྱོགས་གཉིས་ཅིག་ཆར་དུ་འབྱུང་བར་ཁས་ལེན་དགོས་པའི་ཕྱིར། གུང་ཐང་རིན་པོ་ཆེའི་
ཀུན་གཞིའི་མཐའ་དཔྱོད་ལས། ཀུན་གཞི་འདོད་ན་ཉོན་ཡིད་ཀྱང་འདོད་དགོས་པས་སྤྱིར་རྣམ་ཤེས་རིགས་མཐུན་
དུ་མ་ཅིག་ཅར་མངོན་དུ་འགྱུར་བ་དང་། ཁྱད་པར་དུ་བདག་མེད་རྟོགས་པའི་རྗེས་དཔག་དང་། བདག་ཏུ་འཛིན་
པའི་རྟོག་པ་གཉིས་ཅིག་ཅར་མངོན་དུ་གྱུར་བ་ཞིག་ཀྱང་འདོད་དགོས་པས། ཞེས་དང༌། གྲུབ་འགྲེལ་དུའང་སྡེ་
བདུན་ན་ཚིག་དེ་ལས་མེད་ཅིང་། དེ་ཡང་མཐའ་བཀག་ནས་ཅིག་ཅར་སེམས་དུ་མ་འཇུག་པ་ནི། ཀུན་གཞིའི་ཚུལ་
ལ་རུང་གི་གཞན་མཐོང་བ་མེད་ཅེས་པའི་དོན་ཡིན་པའི་ཕྱིར། ཞེས་གསུངས་པའི་ཕྱིར། ལུང་དེའི་ཚིག་ཟིན་ལ་
སྤྱིར་རྣམ་ཤེས་དུ་མ་ཅིག་ཆར་སྐྱེ་བ་མེད་པར་གསུངས་ཀྱང་རིགས་མཐུན་གྱི་དེ་དག་ལ་དགོངས་པའི་ཕྱིར། ཁ་ཅིག་
གྲུབ་མཐའ་ཆེན་མོའི་ལུང་དེ་ལ་འཁྲུལ་ནས། ལེའུ་གསུམ་པ་ལས། གཅིག་ཆར་རིགས་མི་མཐུན་སྐྱེས་ཡང་། །
ཤིན་ཏུ་གསལ་བའི་སེམས་གཅིག་གིས། ། ནུས་པ་ཉམས་པར་བྱས་པའི་ཕྱིར། ། ཀུན་གཞི་ལས་གཞན་མཐོང་བ་
མེད། ། ཅེས་པའི་དོན་ནི། སོ་སྐྱེས་གཅིག་གི་རྒྱུད་ལ་དབང་ཤེས་རིགས་མི་མཐུན་པ་ལྔ་ཅིག་ཆར་མངོན་དུ་གྱུར་བ་
དེའི་ཚེ། དབང་ཤེས་ནུས་པ་ཤིན་ཏུ་ཆེ་བའམ་གསལ་བ་ཞིག་གིས་དབང་ཤེས་གཞན་གྱིས་ཡུལ་ལ་འཇལ་བའི་ནུས་
པ་བཅོམ་པ་དེའི་ཕྱིར་ན་དབང་ཤེས་ལྔ་ཀའི་མཇུག་ཐོགས་སུ་ངེས་ཤེས་གཅིག་ལས་མི་སྐྱེ་ལ། དེ་ཡང་ཀུན་གཞི་
འདོད་པའི་དབང་དུ་བྱས། རིགས་མི་མཐུན་གྱི་ཡིད་ཀྱི་རྣམ་ཤེས་དུ་མ་ཅིག་ཆར་མངོན་དུ་གྱུར་བ་ཡོད་ཀྱང་།
འདིར་ཀུན་གཞི་མི་འདོད་པས་རིགས་མི་མཐུན་གྱི་ཡིད་ཀྱི་རྣམ་ཤེས་དུ་མ་ཅིག་ཆར་མངོན་དུ་གྱུར་བ་མེད་ཅེས་པའི་
དོན་དེ། གྲུབ་མཐའ་ཆེན་མོ་ལས། སྡེ་བདུན་ན་ཚིག་དེ་ལས་མེད་ཅིང་། དེ་ཡང་མཐའ་བཀག་ནས་ཅིག་ཅར་
སེམས་དུ་མ་འཇུག་པ་ནི། ཀུན་གཞིའི་ཚུལ་ལ་རུང་གི་གཞན་མཐོང་བ་མེད་ཅེས་པའི་དོན་ཡིན་པའི་ཕྱིར། ཞེས་

གྲུབ་མཐའི་དོགས་དཔྱོད། • 279 •
- - - - མལ་
གསུངས་པའི་ཕྱིར། ནས། ཁོ་བོས་གོང་དུ་སྨོས་པ་འདི་ནི། གུང་ཐང་འཇམ་པའི་དབྱངས་ཀྱིས་མཛད་པའི་ཀུན་
གཞིའི་མཐའ་དཔྱོད་དང་བསྟུན་ནས་བཀོད་པ་ཡིན་པས་འཁྲུལ་བའི་དྲི་མ་ཀུན་མཁྱེན་གྱིས་བཙལ་ཡང་རྙེད་པའི་
གནས་མེད་དོ། ། ཞེས་བཤད་ཡོད་ཀྱང་མི་འཐད་དེ་ཀུན་གཞི་ཁས་མི་ལེན་པའི་ལུགས་ལ་བསམ་གཏན་གྱི་དངོས་
གཞི་དང་འདོད་ཉོན་གཉིས་གང་ཟག་གཅིག་གི་རྒྱུད་ལ་ཅིག་ཆར་མངོན་དུ་གྱུར་བ་ཡོད་པའི་ཕྱིར་ཏེ། གསེར་ཕྲེང་
ལས། ལམ་སྔ་མས་ནི་ས་དེ་དག་ཏུ་ཉོན་མོངས་མངོན་གྱུར་བ་ཡང་ཐམས་ཅད་ལྟ་ཞོག་དེ་དག་ལ་སྲིད་པའི་སྒོ་ནས་
མཆོག་ཏུ་ལྟ་བ་ཙམ་ཞིག་ཉམས་སྨད་པར་བྱེད་ཀྱི་སྲིད་པ་མངོན་གྱུར་བ་ཐམས་ཅད་འགོག་པར་མི་ནུས་ཏེ། བདག་
དང་བདག་གི་བར་ཆགས་པ་ནི་ལམ་དེ་དང་རྒྱུད་གཅིག་ལ་དུས་གཅིག་ཏུ་མངོན་གྱུར་དུ་འཇུག་པ་དང་། དེས་དེའི་
རྒྱུ་བ་བདག་དང་བདག་གིར་འཛིན་པ་ལ་མི་གནོད་པའི་ཕྱིར་རོ། ། ཞེས་གསུངས་པའི་ཕྱིར་རོ། ། ལུང་འདིས་
བདག་མེད་རྟོགས་པའི་ཤེས་རབ་དང་བདག་འཛིན་གཉིས་ཅིག་ཅར་མངོན་དུ་གྱུར་བ་མེད་པར་གསུངས་པས་ཀུན་
གཞི་ཁས་ལེན་པའི་ལུགས་མིན་པར་སྒྲུབ་ནུས་པའི་ཕྱིར་དང་། བདག་མེད་རྟོགས་མ་ཐག་པའི་སོ་སོ་སྐྱེས་པོའི་རྒྱུད་
ལ་བདག་མེད་རྟོགས་པའི་རྗེས་དཔག་དང་དེ་མིན་པའི་གང་ཟག་གི་མཚན་གཞི་རྣམ་ཤེས་གཅིག་དང་གཉིས་ཡོད་
པར་ཡང་ནང་བའི་གྲུབ་མཐའ་སྨྲ་བ་ཕལ་ཆེར་གྱིས་ཁས་ལེན་པའི་ཕྱིར་ཟེར། ཁ་ཅིག་སྒོ་ང་ཕྱེད་ཚལ་བས། ཡུལ་
དང་ཡུལ་ཅན་གཉིས་ཀ་ཤེས་པའི་བདག་ཉིད་དུ་ཁས་ལེན་ལ། རང་རིག་ཀྱང་ཁས་ལེན་ཞིང་ཀུན་གཞིའང་འདོད་
པའི་ཕྱིར་ཏེ། བདེ་གཤེགས་གཞུང་འགྲེལ་ལས། ནང་དུ་སྣང་བའི་ཤེས་པ་འདི་གཞན་ཡིན་ལ་ཕྱི་རོལ་ཏུ་སྣང་བ་
ཡང་གཞན་ཁོ་ནའོ། ། གཉིས་པོ་དེ་ལ་ཡང་གཉིས་མེད་པ་ཡིན་ཏེ། རང་རིག་པ་ཙམ་ཡིན་པའི་ཕྱིར་རོ། ། དེའི་
སྟོབས་ཀྱིས་བྱུང་བའི་རྣམ་པར་རྟོག་པས་ནི་དེ་དག་ལ་གཟུང་བ་དང་འཛིན་པའི་ངོ་བོ་སྒྲོ་འདོགས་པ་དེ་ལ་དེས་སྒྲོ་
བཏགས་པའི་གཉིས་ཀྱི་ངོ་བོ་རྫུན་པ་ཡིན་ལ། གཉིས་མེད་པ་ནི་རྫུན་པ་མ་ཡིན་ཏེ། དེ་སྐད་དུ། རྟོག་པ་གཅིག་ནི་
ནང་དུ་སྣང་། ། གཞན་གྱི་ཕྱི་རོལ་སྣང་བ་སྟེ། ། དེ་དག་མར་མེ་གཉིས་བཞིན་དུ། ། གསལ་བྱ་གསལ་བྱེད་ཉིད་མ་
ཡིན། ། དཀར་དང་བདེ་སོགས་རིག་པ་ཡིན། ། རིག་བྱ་རིག་བྱེད་ངོ་བོ་ནི། ། དེ་ཡི་ནུས་པ་ལས་བྱུང་བའི། །
རྟོག་པ་ཙམ་གྱིས་སྤྲུལ་བ་ཡིན། ། ཞེས་བཤད་པ་ཡིན་ནོ། ། ཞེས་དང་། དྲངས་མ་ཐག་པའི་ལུང་དེའི་དོན་བཤད་
པའི་སྐབས་ཀྱི་གྲུབ་འགྲེལ་ལས། ། དེ་ལྟར་ཤེས་པའི་ངོ་བོ་ཡུལ་ཡུལ་ཅན་ཐ་དད་དུ་སྣང་བ་དེ་ཡང་དོན་དམ་པར་
གཉིས་སུ་མེད་པ་ཡིན་ཏེ། ཡུལ་ཡུལ་ཅན་གཉིས་ཀ་ཤེས་པའི་བདག་ཉིད་ཡིན་པས་རང་རིག་གིས་མྱོང་བར་བྱ་བའི་
ངོ་བོ་ཙམ་ཡིན་པའི་ཕྱིར་དང་། ཀུན་གཞིའི་ངོ་བོ་རང་རིག་གི་མྱོང་བྱ་ཙམ་དེའི་སྟོབས་ལས་བྱུང་བའི་རྟོག་པས་དེ་
དག་ལ་གཟུང་འཛིན་དུ་སྒྲོ་འདོགས་ཀྱང་དེས་སྒྲོ་འདོགས་པ་ལྟར་གྱི་གཉིས་ནི་རྫུན་པ་ཡིན་ལ། གཉིས་མེད་པ་ནི་
རྫུན་པ་མ་ཡིན་པའི་ཕྱིར་རོ། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། སྒོ་ང་ཕྱེད་ཚལ་

• 280 • གྲུབ་མཐའི་དོགས་དཔྱོད།
བས་རང་རིག་མི་འདོད་པ་གང་ཞིག ཡུལ་ཡུལ་ཅན་གཉིས་ཤེས་པའི་བདག་ཉིད་དུ་གྲུབ་པར་འདོད་པའང་མི་
འཐད། ཀུན་གཞི་ཁས་ལེན་པའང་མི་འཐད་པའི་ཕྱིར། དང་པོ་དེར་ཐལ། རྣམ་ངེས་དར་ཊཱིཀ་ལས། འདི་མདོ་
སྡེ་བའི་འདོད་པ་མིན་ཏེ། སྔོན་པོ་དང་སྔོན་འཛིན་སྔ་ཕྱི་བ་ཡིན་ཀྱང་དམིགས་བྱེད་གཉིས་པོ་གྲུབ་བདེ་རྫས་གཅིག་
པར་འདོད་པས་གྲུབ་དུས་མི་གཅིག་ཀྱང་དམིགས་དུས་གཅིག་ཏུ་འདོད་པ་ཡིན་ལ། འོག་ནས་འཆད་པའི་རིགས་
པས་དེ་ཡང་འགོག་པ་ཡིན་ནོ། ། འདོད་པ་འདི་ནི་སྔོན་པོ་དང་སྔོན་འཛིན་བྱེ་བྲག་སྨྲ་བ་ལྟར་གྲུབ་དུས་གཅིག་པོ་
དང་མདོ་སྡེ་བ་ལྟར་གྲུབ་དུས་མི་གཅིག་པར་འདོད་པ་ཡིན་ཀྱང་རུང་དམིགས་དུས་མི་གཅིག་པར་རང་རིག་ཁས་མི་
ལེན་པའི་འདོད་པའོ། ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། གཟུགས་གཟུགས་འཛིན་ཤེས་
པའི་བདག་ཉིད་དུ་མ་གྲུབ་པར་འདོད་པའི་ཕྱིར། གཟུང་འཛིན་རྫས་ཐ་དད་དུ་གྲུབ་པར་འདོད་པའི་ཕྱིར། གྲུབ་
མཐའ་རྩ་བར། ཤེས་པའི་གཟུང་འཛིན་ཐ་དད་བྲམ་ཟེ་འདོད། ། ཞེས་དང་། གྲུབ་མཐའ་ཆེན་མོ་ལས་ཀྱང་འདི་
བས་སྔོན་འཛིན་དང་དེའི་ཡུལ་སྔོན་པོ་གཉིས་སྐྱེས་དུས་སམ་གྲུབ་དུས་ལ་ལྟོས་ནས་རྫས་ཐ་དད་ཡིན་པས་ལྷན་ཅིག་
དམིགས་ངེས་མིན་པར་འདོད་པར་མངོན་ཏེ། ནས། རྣམ་ངེས་རང་འགྲེལ་ལས། ཡུལ་ནི་རྣམ་པར་ཤེས་པའི་
རྒྱུད་གནས་པའི་ཕྱིར་སྔར་དམིགས་ལ་རིག་པ་ནི་ཕྱིས་ཡིན་ནོ། ། ཞེས་གསུངས་པའི་ཕྱིར། རྟགས་གསུམ་པ་དེར་
ཐལ། དེས་ཀུན་གཞི་ཁས་ལེན་ན་རིགས་མཐུན་གྱི་རྣམ་ཤེས་དུ་མ་ཅིག་ཅར་དུ་སྐྱེ་བར་ཁས་ལེན་དགོས་ལ། དེ་ལྟར་
ན་གཟུང་འཛིན་གྲངས་མཉམ་པར་འགྱུར་བའི་ཕྱིར་རོ། ། གཞན་དག་གིས། གཞན་རྣམས་དེ་ལྟར་ཡིན་མོད།
སྒོ་ང་ཕྱེད་ཚལ་བས་གཟུང་འཛིན་རྫས་ཐ་དད་དུ་འདོད་ཟེར་བ་མི་འཐད་དེ། གཞན་དུ་ན་སེམས་ཙམ་པ་མ་ཡིན་
པར་ཐལ་བར་འགྱུར་ལ། དྲངས་མ་ཐག་པའི་གྲུབ་མཐའ་རྩ་འགྲེལ་གྱི་ལུང་དེ་ལ་དཔྱད་དགོས་ཀྱི་དེས་གཟུང་
འཛིན་རྫས་ཐ་དད་མི་འདོད་པར་གྲུབ་འགྲེལ་ལས། འདི་བས་གཟུང་འཛིན་རྫས་ཐ་དད་འདོད་པར་སྟག་ཚང་བས་
སྨྲ་བ་ཡང་མི་འཐད་དེ། དེ་གཉིས་ཀ་ཤེས་པའི་བདག་ཉིད་དུ་ཁས་བླངས་པའི་ཕྱིར། ཁྱབ་སྟེ། ཞེས་གསུངས་པའི་
ཕྱིར་དང་། འདིའི་ལུགས་ལ་སྔོན་པོ་དང་སྔོན་འཛིན་ལྟ་བུ་གྲུབ་དུས་སྔ་ཕྱི་ཡིན་ཀྱང་དམིགས་དུས་གཅིག་ཡིན་པའི་
ཕྱིར་ཏེ། གྲུབ་ཕྲེང་ལས། སྔོན་པོ་དང་སྔོན་འཛིན་མིག་ཤེས་གཉིས་གྲུབ་དུས་ལ་ལྟོས་ནས་སྔ་ཕྱི་བ་ཡིན་ཀྱང་
དམིགས་དུས་ལ་ལྟོས་ན་རྫས་གཅིག་ཏུ་ཁས་ལེན་པས་ན་སྒོ་ང་ཕྱེད་ཚལ་བ་དང་། ཞེས་དང་། གྲུབ་འགྲེལ་དུའང་།
རྣམ་ངེས་ཊིཀ་ཆེན་ལས། འདི་མདོ་སྡེ་བའི་འདོད་པ་མིན་ཏེ། སྔོན་པོ་དང་སྔོན་འཛིན་སྔ་ཕྱི་བ་ཡིན་ཀྱང་།
དམིགས་བྱེད་གཉིས་པོ་གྲུབ་བདེ་རྫས་གཅིག་པར་འདོད་པས་གྲུབ་དུས་མི་གཅིག་ཀྱང་དམིགས་དུས་གཅིག་ཏུ་
འདོད་པ་ཡིན་ལ། ཞེས་གསུངས་པ་ལྟར་ཡིན་པས། ཞེས་གསུངས་པའི་ཕྱིར་ཟེར། ཁ་ཅིག་གིས། བཤད་མ་ཐག་
པ་དེ་རྣམས་མི་འཐད་པར་ཐལ། དེས་གཟུང་འཛིན་རྫས་ཐ་དད་དུ་འདོད་པའང་ཡིན་ལ། སྔོན་པོ་དང་སྔོན་

• 281 •
གྲུབ་མཐའི་དོགས་དཔྱོད།
ཡ
འཛིན་ལྟ་བུ་དམིགས་དུས་གཅིག་ཏུའང་མི་འདོད་པའི་ཕྱིར། རྟགས་དང་པོ་དེར་ཐལ། སྔོན་པོ་དང་སྔོན་འཛིན་
ཚད་མ་རྫས་ཐ་དད་དུ་འདོད་པར་སྔར་བཤད་པ་ལྟར་ཡིན་ལ། དེ་གཉིས་རྫས་ཐ་དད་དུ་གྲུབ་པ་དེ་གཟུང་འཛིན་
རྫས་ཐ་དད་དུ་སྒྲུབ་ཚུལ་ཡིན་པའི་ཕྱིར་ཏེ། བརྟགས་པ་མཐའ་བཟུང་གི་དེ་སྒྲུབ་ཚུལ་ཡོད་པའི་ཕྱིར། རྟགས་
གཉིས་པ་དེར་ཐལ། སྔོན་པོ་དང་སྔོན་འཛིན་གྲུབ་དུས་མི་གཅིག་ཀྱང་དམིགས་དུས་གཅིག་ཏུ་མདོ་སྡེ་བས་འདོད་
ཀྱི་སྒོ་ང་ཕྱེད་ཚལ་བ་མི་འདོད་པའི་ཕྱིར། རྣམ་ངེས་ཊིཀ་ཆེན་གྱི་ལུང་སྔར་དྲངས་ཟིན་པ་ལས། དམིགས་དུས་མི་
གཅིག་པར་རང་རིག་ཁས་མི་ལེན་པའི་འདོད་པའོ། ། ཞེས་གསུངས་པའི་ཕྱིར་དང་། འདི་ལ། འདི་མདོ་སྡེ་བའི་
འདོད་པ་མིན་ཏེ། ཞེས་སོགས་ཀྱིས་མི་གནོད་དེ། ལུང་དེས་མདོ་སྡེ་བས་སྔོན་པོ་དང་སྔོན་འཛིན་གྲུབ་དུས་མི་
གཅིག་ཀྱང་དམིགས་དུས་གཅིག་ཏུ་འདོད་ལ་སྒོ་ང་ཕྱེད་ཚལ་བས་དེ་ལྟར་མི་འདོད་པར་བཤད་པའི་ཕྱིར་ཏེ། ལུང་
དེའི་དོན་ནི། སྔོན་པོ་དང་སྔོན་འཛིན་དམིགས་དུས་མི་གཅིག་པར་འདོད་པ་འདི་ནི་མདོ་སྡེ་བའི་འདོད་པ་མིན་ཏེ།
མདོ་སྡེ་བས་དེ་གཉིས་གྲུབ་དུས་མི་གཅིག་ཀྱང་དམིགས་དུས་གཅིག་ཏུ་འདོད་ལ་སྒོ་ང་ཕྱེད་ཚལ་བས་དེ་བཀག་ནས་
དེ་གཉིས་གྲུབ་དུས་གཅིག་མི་གཅིག་གང་ཡིན་ཀྱང་རུང་དམིགས་དུས་མི་གཅིག་པར་འདོད་ཅེས་པ་ཡིན་པའི་ཕྱིར།
གཞན་དུ་ན། དམིགས་དུས་གཅིག་ཏུ་འདོད་པ་ཡིན་ལ་ཞེས་པ་དང་། དམིགས་དུས་མི་གཅིག་པར་རང་རིག་ཁས་
མི་ལེན་པའི་འདོད་པའོ་ཞེས་པ་གཉིས་གྲུབ་མཐའ་སྨྲ་བ་གཅིག་གི་འདོད་ཚུལ་ལ་སྦྱར་མི་རིགས་པའི་ཕྱིར་ཟེར་བ་
སོགས་ལ་དཔྱད་གཞི་ཆེ། ཁ་ཅིག་གིས། སྣ་ཚོགས་གཉིས་མེད་པས་ཁྲ་འཛིན་མིག་ཤེས་ཀྱིས་ཁྲ་བོ་ལ་བལྟས་པའི་ཚེ་
ཁྲ་བོའི་སྟེང་གི་སྔོ་སེར་སོགས་ཀྱི་གྲངས་དང་མཉམ་པའི་རྣམ་ཤེས་རིགས་མཐུན་དུ་མ་མི་སྐྱེས་པར་ཁྲ་འཛིན་མིག་
ཤེས་གཅིག་པུ་དེ་ཁྲ་བོའི་སྟེང་གི་སྔོ་སེར་འཛིན་པའི་དབང་ཤེས་ཡིན་པར་ཁས་ལེན་པའི་ཕྱིར་ཏེ། དེ་ལྟར་དུ་གྲུབ་
འགྲེལ་ལས་གསུངས་པའི་ཕྱིར། གྲུབ་ཕྲེང་ལས། གྲུབ་མཐའ་ཆེན་མོ་ལས། ནས། ཁྲ་འཛིན་མིག་ཤེས་ཀྱིས་རང་
ཡུལ་ལ་བལྟས་པའི་ཚེ་ཡུལ་གྱི་སྟེང་གི་སྔོ་སེར་སོགས་ཀྱི་གྲངས་དང་མཉམ་པའི་རྣམ་ཤེས་རིགས་མཐུན་ཅིག་ཆར་དུ་
མི་སྐྱེ་བར་ཁྲ་འཛིན་མིག་ཤེས་གཅིག་པུ་དེ་ཁྲ་བོའི་སྟེང་གི་སྔོ་སེར་སོགས་འཛིན་པའི་དབང་ཤེས་ཡིན་པར་ཁས་ལེན་
པས་ན་སྣ་ཚོགས་གཉིས་མེད་པ་ཞེས་བཤད་པས་ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ།
སྣ་ཚོགས་གཉིས་མེད་པས་དེ་ལྟར་འདོད་པར་གྲུབ་མཐའ་ཆེན་མོར་མ་བཤད་་་། དེའི་ལུགས་ལ་ཁྲ་འཛིན་མིག་
ཤེས་དེ་ཁྲ་བོའི་སྔོ་སེར་སོགས་འཛིན་པའི་དབང་ཤེས་མ་ཡིན་པའི་ཕྱིར། རྟགས་དང་པོ་དེར་ཐལ། གྲུབ་མཐའ་
ཆེན་མོར་སྣ་ཚོགས་གཉིས་མེད་པ་ལ་འདོད་ཚུལ་མི་མཐུན་པ་གསུམ་བཤད་པའི་ཕྱིར་ཏེ། དེ་ཉིད་ལས། གྲགས་ཆེ་
བ་གསུམ་སྟེ། སྒོ་ང་ཕྱེད་ཚལ་བ་དང་གཟུང་འཛིན་གྲངས་མཉམ་པ་དང་། སྣ་ཚོགས་གཉིས་མེད་པ་སྟེ། ཕྱི་མ་
འདི་ལའང་འཁྲུལ་སྣང་སྣ་ཚོགས་སུ་སྣང་བ་ཐམས་ཅད་དོན་དམ་པར་ཤེས་པ་གཅིག་གི་ངོ་བོ་འདོད་པ་དང་། རྣམ་

• 282 • 
གྲུབ་མཐའི་དོགས་དཔྱོད། 
ཤེས་གཅིག་འདོད་པ་དང་། སྔོ་སེར་སོགས་སྣ་ཚོགས་པ་རྣམ་ཤེས་གཅིག་གི་རྣམ་པར་འདོད་པ་དང་བཅས་པའི་
རིམ་པ་གསུམ་སྟེ། ཞེས་གསུངས་པའི་ཕྱིར། རྟགས་གཉིས་པ་དེར་ཐལ། ཁྲ་འཛིན་མིག་ཤེས་དེ་སྔོན་འཛིན་དང་
མིག་ཤེས་གཉིས་ཀ་ཡིན་ཀྱང་སྔོན་འཛིན་མིག་ཤེས་མ་ཡིན་པའི་ཕྱིར། ཕར་ཕྱིན་རྟོག་གེའི་སྣང་བ་ལས སྔོན་
འཛིན་དང་མིག་ཤེས་ཡིན་ན་སྔོ་འཛིན་མིག་ཤེས་ཡིན་དགོས་པར་ཐལ། དེ་འདོད་ན། ཁྲ་འཛིན་མིག་ཤེས་ཀྱང་
དེར་ཐལ་ལོ། ། ཞེས་གསུངས་པའི་ཕྱིར། དེས་ན་ཁྲ་འཛིན་མིག་ཤེས་ཀྱིས་ཁྲ་བོའི་སྟེང་གི་སྔོ་སེར་སོགས་འཛིན་
ཀྱང་དེ་དེ་དག་འཛིན་པའི་མིག་ཤེས་ཡིན་མི་དགོས་པའི་ཕྱིར་ཟེར། ཡང་ཁོ་ན་རེ། གྲུབ་བཤད་ལས། སྣ་ཚོགས་
གཉིས་མེད་པ་ལ་གསུམ་བཤད་ཀྱང་དང་པོ་གཉིས་སྣ་ཚོགས་གཉིས་མེད་པ་མིན་ལ་གསུམ་པ་ཁོ་ན་སྣ་ཚོགས་གཉིས་
མེད་པ་ཡིན་པའི་ཕྱིར་ཏེ། དེ་ཉིད་ལས། རྣམ་བདེན་ལྔ་བ་སྣ་ཚོགས་གཉིས་མེད་པ་ནི་ཆོས་གྲགས་ཀྱིས་བཞེད་པར་
འདོད་ལ། ཞེས་གསུངས་པའི་ཕྱིར་ཟེར་ན་དཔྱད། ཡང་ཁ་ཅིག སྣ་ཚོགས་གཉིས་མེད་པའི་ལུགས་ལ་རྣམ་ཤེས་
རིགས་མཐུན་དུ་མ་ཅིག་ཆར་སྐྱེས་པ་ཡོད་པའི་ཕྱིར། ཁྲ་འཛིན་མིག་ཤེས་ཀྱི་ཆ་ཤས་སུ་གྱུར་བའི་སྔོ་སེར་སོགས་
འཛིན་པའི་མིག་ཤེས་དུ་མ་ཅིག་ཆར་སྐྱེ་བ་ཡོད་པའི་ཕྱིར། དེ་དག་ཁྲ་འཛིན་མིག་ཤེས་དང་དུས་མཉམ་དུ་སྐྱེས་པའི་
ཕྱིར་ཏེ། དེ་རྣམས་ནང་ཕན་ཚུན་རྫས་ཐ་དད་ཡིན་ཀྱང་ཁྲ་འཛིན་མིག་ཤེས་དང་རྫས་གཅིག་ཡིན་པའི་ཕྱིར་ཏེ། སྡེ་
བདུན་རྒྱན་ལས། འོ་ན་སྔོ་སེར་དཀར་དམར་སྣ་ཚོགས་འཛིན་པའི་མིག་ཤེས་ལ་ཤར་བའི་སྔོན་པོའི་རྣམ་པ་དང་
སེར་པོའི་རྣམ་པ་སོགས་ཀྱང་ཁྲ་འཛིན་མིག་ཤེས་ཡིན་ནམ་ཞེ་ན། དེའི་ཚེ་རྣམ་པ་སོ་སོ་བ་དེ་དག་མིག་ཤེས་ཀྱི་ཆ་
ཤས་ཡིན་ལ། དེ་དག་ཚོགས་པའི་ཆ་ཅན་དུ་གྱུར་བའི་རྣམ་པ་ཁྲ་འཛིན་མིག་ཤེས་ཡིན་ཞིང་། ཆ་ཤས་དེ་དག་ཆ་
ཅན་དང་རྫས་གཅིག་ལ། ཆ་ཤས་རྣམས་ནང་ཕན་ཚུན་རྫས་ཐ་དད་དོ་ཞེས་ཤེས་པར་བྱ་ཞིང་། ཚུལ་འདི་སྣ་ཚོགས་
གཉིས་མེད་དུ་སྨྲ་བའི་མདོ་སེམས་གཉིས་ཀའི་ལུགས་སུ་མཐུན་ནོ། ། ཞེས་གསུངས་པའི་ཕྱིར། གཞན་ཡང་།
རིགས་མཐུན་པའི་རྣམ་ཤེས་དུ་མ་ཅིག་ཆར་དུ་སྐྱེ་བ་ཡོད་པར་ཐལ། མཐོང་ལམ་བཟོད་པ་བརྒྱད་དང་ཤེས་པ་
བརྒྱད་ཅིག་ཆར་དུ་སྐྱེ་བ་ཡོད་པའི་ཕྱིར་དང་། ཁ་ནང་བུ་རམ་གོང་བུའི་སྟེང་དུ་བུ་རོ་སྔ་མས་བུར་གཟུགས་ཕྱི་མ་
བསྐྱེད་པའི་ནུས་པ་ཡོད་པར་རྟོགས་པའི་རྗེས་དཔག་དང་། བུར་གཟུགས་རྟོགས་པའི་རྗེས་དཔག་གཉིས་ཅིག་ཅར་
སྐྱེ་བ་ཡོད་པའི་ཕྱིར་དང་། ཞི་རགས་རྣམ་པ་ཅན་གྱི་བསམ་གཏན་དང་པོའི་དངོས་གཞི་དང་བདག་འཛིན་གཉིས་
ཅིག་ཆར་མངོན་དུ་གྱུར་བ་ཡོད་པའི་ཕྱིར་ཟེར། ལ་ལས། ཁྲ་འཛིན་མིག་ཤེས་ཀྱི་ཆ་ཤས་སུ་གྱུར་བའི་སྔོ་སེར་སོགས་
འཛིན་པའི་དབང་ཤེས་ཅིག་ཆར་དུ་སྐྱེས་ཀྱང་རིགས་མཐུན་པའི་རྣམ་ཤེས་དུ་མ་ཅིག་ཆར་དུ་སྐྱེ་བ་ཡོད་མི་དགོས་
པའི་ཕྱིར་ཏེ། རིགས་མཐུན་པའི་རྣམ་ཤེས་ཡིན་ན། རྣམ་ཤེས་དུ་མ་ཡིན་དགོས་ལ། དེ་དག་དུ་མ་ཡིན་ཀྱང་རྣམ་
ཤེས་དུ་མ་མ་ཡིན་པའི་ཕྱིར་ཟེར། ཡང་ཁ་ཅིག གུང་རུ་རྒྱལ་མཚན་བཟང་པོ་དང་། པན་ཆེན་བསོད་ནམས་

• 283 •
གྲུབ་མཐའི་དོགས་དཔྱོད།
གྲགས་པ། ཀུན་མཁྱེན་བླ་མ་གསུམ་གྱིས་གཟུང་འཛིན་གྲངས་མཉམ་པ་དང་། སྒོ་ང་ཕྱེད་ཚལ་བ། སྣ་ཚོགས་
གཉིས་མེད་པ་གསུམ་གྱི་འདོད་པ་བཤད་ཚུལ་མི་མཐུན་ཏེ། གྲུབ་ཕྲེང་ལས། གུང་རུ་རྒྱལ་མཚན་བཟང་པོའི་དབུ་
མའི་སྟོང་ཐུན་ལས། ནས། གང་བདེ་བཟུང་བར་བྱའོ། ། ཞེས་གསུངས་པའི་ཕྱིར་དང་། དེ་དག་གི་འདོད་པ་དེ་
ཁོ་ནར་ཡང་མ་ངེས་ཏེ། སྡེ་བདུན་རྒྱན་ལས་གསུངས་པའང་དེ་གང་དང་ཡང་མི་མཐུན་པའི་ཕྱིར་ཏེ། དེ་ཉིད་ལས།
མདོ་སྡེ་བ་ལའང་ཤེས་པ་གཅིག་ལ་རྣམ་པ་དུ་མ་འཆར་བར་ཁས་ལེན་པ་སྣ་ཚོགས་གཉིས་མེད་པ་དང་། ཤེས་པ་
གཅིག་ལ་རྣམ་པ་ཡང་གཅིག་ཁོ་ནར་འཆར་བར་ཁས་ལེན་པ་སྐོང་ཕྱེད་ཚལ་བ་དང༌། རྣམ་པ་དུ་མ་ཤར་བ་ན་ཤེས་
། འདིར་
པ་ཡང་དུ་མ་ཁས་ལེན་པ་རྣམ་ཤེས་གྲངས་མཉམ་པ་གསུམ་ཡོད་པར་དབུ་མ་རྒྱན་ལས་གསུངས་པ་ལས
མདོ་སྡེ་བའི་རྣམ་གཞག་ཁས་ལེན་པའི་ཚེ་སྣ་ཚོགས་གཉིས་མེད་པའི་ལུགས་ལ་བརྟེན་པ་ཡིན་ལ། སེམས་ཙམ་པ་ལ་
ཡང་ཤེས་པའི་གཟུང་རྣམ་རྗེས་གྲུབ་ཏུ་འདོད་པ་རྣམ་བདེན་པ་དང་། གཟུང་རྣམ་སྒྲོ་བཏགས་སུ་འདོད་པ་རྣམ་
རྫུན་པ་གཉིས་ཡོད་ཅིང་། རྣམ་བདེན་ལ་སྣ་ཚོགས་གཉིས་མེད་དུ་སྨྲ་བ་སོགས་གོང་དུ་བཤད་པ་དང་རྗེས་སུ་མཐུན་
པ་གསུམ་དང་། ཞེས་གསུངས་པའི་ཕྱིར། འདི་སྔར་བཤད་ཚུལ་གང་དང་ཡང་མི་མཐུན་པའི་ཕྱིར་ཟེར། ལ་ལས།
བཤད་ཚུལ་དེ་དག་ཀྱང་སྣ་ཚོགས་གཉིས་མེད་པ་སོགས་ཀྱི་མཚན་གཞི་ངོས་འཛིན་ཚུལ་མི་མཐུན་པ་ཙམ་ཡིན་གྱི།
དེ་ཙམ་གྱིས་བཤད་ཚུལ་མི་མཐུན་པར་ཁས་ལེན་མི་རིགས་པའི་ཕྱིར། སྣ་ཚོགས་གཉིས་མེད་པ་སོགས་གསུམ་ལ་
མཚན་གཞི་མི་འདྲ་བ་བཞི་རེ་ཡོད་པར་ཁས་བླངས་པ་ལ་སྐྱོན་ཅུང་ཟད་ཀྱང་མེད་པའི་ཕྱིར་ཟེར་བ་སོགས་ལ་དཔྱད་
གཞི་ཆེ། ཡང་ཁ་ཅིག་གིས། སེམས་ཙམ་རྣམ་རྫུན་པ་ལ་རྣམ་རྫུན་དྲི་བཅས་དྲི་མེད་གཉིས་ཡོད་དེ། རིམ་བཞིན་
སངས་རྒྱས་ལ་མ་རིག་པ་མེད་ཀྱང་འཁྲུལ་སྣང་ཡོད་པར་འདོད་པ་དང་། སངས་རྒྱས་ལ་མ་རིག་པ་མེད་པས་འཁྲུལ་
སྣང་ཡང་མེད་པར་འདོད་པའི་ཕྱིར་ཏེ། གྲུབ་ཕྲེང་ལས། ཡང་ན་སངས་རྒྱས་ཀྱི་སར་མ་རིག་པ་མེད་ཀྱང་འཁྲུལ་
བའི་སྣང་བ་ཡོད་པར་འདོད་པས་ན་དྲི་བཅས་དང་། སངས་རྒྱས་ཀྱི་ས་ན་མ་རིག་པ་མེད་པས་འཁྲུལ་སྣང་ཡང་མེད་
པར་འདོད་པས་དྲི་མེད་པ་ཟེར། ཞེས་གསུངས་པའི་ཕྱིར་ཟེར། ལ་ལས། དེ་ལྟར་བཤད་པ་ཡོད་ཀྱང་གྲུབ་མཐའ་
ཆེན་མོ་དང་མི་མཐུན་པས་ཁས་ལེན་མི་རིགས་པའི་ཕྱིར། དེ་བོད་སྔ་རབས་པའི་བཤད་ཚུལ་ཡིན་པར་གྲུབ་མཐའ་
ཆེན་མོ་ལས་གསུངས་པའི་ཕྱིར་ཏེ། དེ་ཉིད་ལས། དེ་ལྟ་བུའི་རྣམ་རྫུན་པ་ལ་དྲི་བཅས་དང་དྲི་མེད་གཉིས་ཡོད་ལ།
ཕྲ་མོས་དབྱེ་ན་མང་ཡང་གྲགས་ཆེ་བ་རྒྱལ་ལ་གཉིས་སྣང་གི་དྲི་མ་ཡོད་མེད་ཀྱིས་དྲི་བཅས་དྲི་མེད་དུ་བོད་འདིར་
གྲགས་པ་དང་། དོན་རྣམ་པར་གཟུང་འཛིན་ཤེས་པའི་ངོ་བོ་ལ་དྲི་མའམ་རྫུན་པས་བསླད་མ་བསླད་ཀྱིས་དྲི་བཅས་
དྲི་མེད་དུ་འཕགས་ཡུལ་པཎ་གྲུབ་ཀྱིས་བཤད་ཚུལ་གཉིས་ཏེ། ནས། གྲགས་ཞེས་པ་གཞན་གྱི་འཆད་ཚུལ་ལ་མ་
རངས་པའོ། ། བཞག་ཚུལ་གཉིས་པ་ནི། རྣམ་འགྲེལ་ངེས་སོགས་དུ་མ་དང་མཐུན་པས་འཐད་ལྡན་ཡིན་ཏེ།

• 284 • གྲུབ་མཐའི་དོགས་དཔྱོད།
ཞེས་གསུངས་པའི་ཕྱིར། ཁྱབ་སྟེ། རྩ་བར། རྒྱལ་ལ་གཉིས་སྣང་དྲི། ། ཡོད་དང་མེད་པས་དྲི་བཅས་དྲི་མེད་
གྲགས། ། ཞེས་པའི་གྲགས་ཞེས་པས་འདོད་ཚུལ་དེ་རང་ལུགས་མིན་པར་དྲངས་མ་ཐག་པའི་གཞུང་དེར་གསལ་
བའི་ཕྱིར་ཟེར། གཞན་དག་གིས། གྲུབ་མཐའ་ཆེན་མོར་དྲི་བཅས་དྲི་མེད་འཇོག་ཚུལ་གཉིས་གསུངས་ནས་དང་པོ་
མི་འཐད་ཕྱི་མ་འཐད་པར་གསུངས་པ་ལྟར་ཁས་ལེན་མི་རིགས་པར་ཐལ། དེ་གཉིས་ཀྱི་འཇོག་ཚུལ་ལ་བཤད་ཚུལ་
མི་མཐུན་པ་གསུམ་ཡོད་ཀྱང་གསུམ་ག་མི་འཐད་པའི་ཕྱིར་ཏེ། ལྷུན་པོའི་མཛེས་རྒྱན་ལས། རྣམ་རྫུན་པ་ལ་དྲི་
བཅས་དྲི་མེད་གཉིས་པོ་འདི་གཉིས་ཀྱི་ཁྱད་པར་ནི་ཀུན་རྫོབ་ཀྱི་སྣང་བ་མཐའ་དག་མ་རིག་པའི་བག་ཆགས་ཀྱི་
དབང་གིས་སྣང་བ་ཡིན་པས། དེ་ལོག་ན་ལྡོག་པའི་ཕྱིར་སངས་རྒྱས་ལ་རྫུན་སྣང་མེད་པར་འདོད་པ་དྲི་མེད་པ་དང་།
ཀུན་རྫོབ་ཀྱི་སྣང་བ་ནི་མ་རིག་པ་དང་མ་འབྲེལ་བ་གང་ཡང་མེད་པས་དེ་ལོག་ཀྱང་མི་ལྡོག་པའི་ཕྱིར་སངས་རྒྱས་ལ་
རྫུན་སྣང་ཡོད་པར་འདོད་པ་དྲི་བཅས་པ་ཡིན་ནོ། ། ཞེས་པའི་བཤད་ཚུལ་གཅིག་དང་། ཡང་རྣམ་མཁྱེན་ལ་
ཐམས་ཅད་སྣང་མི་སྣང་ལ་ཁྱད་པར་མེད་ཀྱང་ཚུལ་དེ་མང་དུ་བསྒྲུབ་མི་བསྒྲུབ་ཀྱིས་དྲི་བཅས་དྲི་མེད་དུ་བཞག་པ་སྟེ།
དཔེར་ན་ཉན་རང་རིགས་ངེས་ཀྱིས་ཆོས་ཀྱི་བདག་མེད་མ་རྟོགས་པར་མཐུན་ཀྱང་དེ་ལྟར་བཤད་པ་མང་མི་མང་གིས་
ཆོས་ཀྱི་བདག་མེད་རྟོགས་པ་ཡོད་པ་དང་མེད་པར་འདོད་པའི་རང་རྒྱུད་པ་གཉིས་སུ་གྲགས་པ་བཞིན་ནོ། ། ཞེས་
པའི་བཤད་ཚུལ་གཅིག་དང་། ཡང་སེམས་ཀྱི་ངོ་བོ་ལ་གཉིས་སྣང་གི་དྲི་མས་བསླད་པར་འདོད་པ་དྲི་བཅས་དང་།
དྲི་མ་གློ་བུར་བ་ཡིན་པས་སེམས་ཀྱི་ངོ་བོ་ལ་ཅུང་ཟད་ཀྱང་མ་བསླད་པར་འདོད་པ་དྲི་མེད་པ་ཡིན་ནོ་ཞེས་པའི་བཤད་
ཚུལ་གསུམ་བྱུང་བའི་སྔ་མ་གཉིས་གྲགས་ཆེ་ཞིང་ལུགས་གསུམ་གས་ས་སྡེ་དང་ཚད་མ་སྡེ་བདུན་ཛེ་ཏཱ་རི་སོགས་ཀྱི་
ལུང་མང་དུ་འདྲེན་ནོ། ། མཁས་གྲུབ་ཐམས་ཅད་མཁྱེན་པས་སྡེ་བདུན་ཡིད་ཀྱི་མུན་སེལ་དུ་ལུགས་སྔ་མ་ཕྱོགས་ཙམ་
བཤད་དོ། ། རྣམ་རྫུན་པ་གཉིས་སྣང་གི་དྲི་མས་བསླད་པར་འདོད་པ་ཡང་རྣམ་རྫུན་དྲི་བཅས་ཀྱི་ཁྱད་པར་འདི་
དག་རྗེ་ཡབ་སྲས་ཀྱིས་རྒྱས་པར་གཏན་ལ་ཕབ་པ་མི་སྣང་ཞིང་། ཁྱད་པར་དུ་སེམས་ཀྱི་ངོ་བོ་ལ་གཉིས་ཀྱི་ལུགས་སུ་
འཐད་དཀའ་བར་འདུག་གོ ། སངས་རྒྱས་ལ་གཉིས་སྣང་ཡོད་པའི་དོན། རྒྱུད་གཞན་སྒྲུབ་པའི་འགྲེལ་བར་དུལ་
བ་ལྷས། ཡེ་ཤེས་དེ་ནི་གཟུང་འཛིན་དང་བཅས་ཀྱང་དེ་ཉིད་ཀྱིས་ལོག་པ་ཉིད་དུ་གཟིགས་པའི་ཕྱིར། ཞེས་པ་ལྟ་
བུའི་དོན་དུ་བསམ་ནས་གཟུང་འཛིན་གྱི་གཉིས་སྣང་ཡོད་པ་དང་མེད་པ་ལ་བྱེད་པར་འདོད་པ་ནི། སྤྱིར་སངས་
རྒྱས་ཀྱི་ས་ན་ཡུལ་ཡུལ་ཅན་གྱི་སྣང་བ་གཏན་ནས་མེད་པར་སྨྲ་ན་མི་འཐད་པ་རྟོགས་སླ་ཞིང་། གཟུང་འཛིན་རྒྱང་
ཆད་དུ་སྣང་བ་སངས་རྒྱས་ཀྱི་ས་ན་ཡོད་པར་སྨྲ་ན་ལུགས་འདི་ལ་ཤིན་ཏུ་འགལ་ལོ། ། དེས་ན་ལུགས་བར་བ་ལ་ཡང་
ཅུང་ཟད་བཤད་དུ་ཡོད་མོད་ཀྱང་མཐའ་ཆོད་པ་ཞིག་དཀའ་བར་སྣང་ངོ༌། ། ཞེས་གསུངས་པའི་ཕྱིར། ཁྱབ་སྟེ།
གྲུབ་མཐའ་ཆེན་མོར་ལུགས་དང་པོ་གཉིས་གཅིག་ཏུ་བྱས་ལ་དེ་གཉིས་ཆེས་མི་མཐུན་པའི་ཕྱིར་རོ་ཞེས་ཟེར་བ་ལའང་

• 285 •
གྲུབ་མཐའི་དོགས་དཔྱོད།
ས
དཔྱད་རྒྱུ་ཡོད། ཡང་ཁ་ཅིག རྣམ་འགྲེལ་ལས། ཇི་ལྟ་ཇི་ལྟར་དོན་བསམ་པ། ། ཞེས་སོགས་ཀྱིས་རྣམ་རྫུན་པའི་
རང་ལུགས་བཤད་པའི་ཕྱིར་ཏེ། གཞུང་དེ་དག་གི་སྐབས་སུ་རྣམ་བདེན་པའི་འདོད་པ་བཀག་པའི་ཕྱིར། རྣམ་
འགྲེལ་རང་ལུགས་རྣམ་རྫུན་པའི་ལུགས་ཡིན་པའི་ཕྱིར། རྣམ་ངེས་ཊིཀ་ཆེན་ལས། ཚད་མ་སྡེ་བདུན་པོ་འདིར་
སེམས་ཙམ་པའི་ལུགས་འཆད་པ་ན་རྣམ་བདེན་པའི་ལུགས་ཁས་མི་ལེན་པ་ནི་འཆད་པར་འགྱུར་རོ། ། ཞེས་དང་།
གཉིས་པ་རང་ལུགས་ནི། གཞུང་དེ་དག་དང་། རྣམ་འགྲེལ་དུ། མ་རིག་གིས་བསླད་བདག་ཉིད་ལ། ། ཇི་ལྟའི་
རང་རྐྱེན་ལ་བལྟོས་ནས། ། རྣམ་རིག་དེ་བཞིན་མིན་རྣམ་པ། ། སྐྱེ་འགྱུར་རབ་རིབ་ལ་སོགས་བཞིན། ། ཞེས་
སོགས་དང་། གོང་དུ་རིག་བྱ་རིག་བྱེད་རྣམ་པ་མེད། ། ཅེས་སོགས་ལ་བརྟེན་ནས། སེམས་ཙམ་རྣམ་རྫུན་པའི་
བཞེད་པ་གསལ་བར་ཤེས་ཏེ། དེ་ལ་དོན་དམ་པ་དང་ཐ་སྙད་པའི་ཚད་མའི་དབྱེ་བ་དང་། རྣམ་བདེན་རྫུན་གྱི་
རྣམ་པ་ངེས་བཟུང་བ་དང་། བདེན་པ་རྫུན་པའི་དོན་གང་ཡིན་པ་དང་། རྣམ་རྫུན་གྱི་ལུགས་དེ་ཉིད་བཞེད་པ་
ཡིན་པར་སྒྲུབ་པའོ། ། དང་པོ་ནི། ནས། བཞི་བ་ནི་རྟགས་འགོད་པ་དང་། ཚུལ་སྒྲུབ་པ་གཉིས་ཀྱིས་ཤེས་པར་
བྱའོ། ། དང་པོ་ནི། རགས་པར་སྣང་བ་ཆོས་ཅན། བདེན་པར་མེད་དེ། བདེན་པའི་གཅིག་དང་དུ་མ་དང་བྲལ་
བའི་ཕྱིར། ཞེས་འགོད་པར་རིགས་མོད་ཀྱི། ཁྱབ་བྱེད་ཀྱི་ངོས་ནས་བཀག་ན་རྟོགས་པར་སླ་སྟེ། སྔར་བཤད་པ་
ལྟར། སོ་སོ་སྐྱེ་བོའི་དབང་ཤེས་ལ་རགས་པར་སྣང་བ་འདི་རང་རིག་མངོན་སུམ་གྱི་གཟུང་ཡུལ་མ་ཡིན་ཞིང་། མ་
རིག་པས་མ་བསླད་པའི་མངོན་སུམ་གྱི་གཟུང་ཡུལ་ཡིན་ཞིང་རང་འཇལ་བའི་མངོན་སུམ་དེ། དོན་དམ་བདེན་པ་
འཇལ་བའི་མངོན་སུམ་ལས་གཞན་དུ་མི་འཐད་པར་ཡང་ཐལ་བ་འཕེན་ནུས་པས་འདི་ལྟར་ཤེས་པར་བྱ་སྟེ། སོ་སོ་
སྐྱེ་བོའི་དབང་བོའི་མངོན་སུམ་ལ་སྔོན་པོ་ལ་སོགས་པ་རགས་པར་སྣང་བ་འདི་ཆོས་ཅན། ཁྱོད་དོན་དམ་བདེན་པ་
ཡིན་པར་ཐལ། ཁྱོད་རང་རིག་མངོན་སུམ་གྱི་ཡུལ་མ་ཡིན་པ་གང་ཞིག ཁྱོད་འཇལ་བར་བྱེད་པའི་སོ་སོ་སྐྱེ་བོའི་
རྒྱུད་ཀྱི་མངོན་སུམ་ཡོད། དེ་ལ་མ་རིག་པས་ཅུང་ཟད་ཀྱང་མ་བསླད་པའི་ཕྱིར། དེ་ལ་འདོད་ན། དེ་ཆོས་ཅན།
ཁྱོད་དོན་དམ་བདེན་པ་མ་ཡིན་ཏེ། ཁྱོད་དོན་དམ་པའི་བདེན་པ་གཅིག་ཏུ་ཡང་མ་གྲུབ་དོན་དམ་པའི་བདེན་པ་དུ་
མར་ཡང་མ་གྲུབ་པའི་ཕྱིར། དཔེར་ན་གཟུགས་བརྙན་བཞིན། ཞེས་པའོ། ། ཞེས་གསུངས་པའི་ཕྱིར། ཁྱབ་སྟེ།
སྒྲུབ་བྱེད་འགོད་མ་ཐག་དེ་རྣམ་བདེན་པའི་འདོད་པ་བཀག་པར་ཤིན་ཏུ་གསལ་བའི་ཕྱིར་དང་། ཚད་མ་རིགས་
རྒྱན་ལས་ཀྱང་དེ་ཇི་ལྟ་བ་བཞིན་གསུངས་ལ། ། གྲུབ་མཐའ་ཆེན་མོ་ལས་ཀྱང་། རྣམ་རྫུན་གྱི་ལུགས་འདི་མདོ་དང་
དགོངས་འགྲེལ་ཚད་ལྡན་དུ་མས་གསུངས་ཏེ། ནས། རྣམ་འགྲེལ་ལས། ཇི་ལྟ་ཇི་ལྟར་དོན་བསམ་པ། ། དེ་ལྟ་དེ་
ལྟར་རྣམ་བྲལ་ཞེས། ། མཁས་པ་རྣམས་ཀྱིས་གང་གསུངས་པ། ། དེ་ནི་དངོས་སྟོབས་འོང་བ་ཡིན། ། ཞེས་མདོར་
བསྟན། ། དེ་ཉིད་ལས། གཅིག་ལ་སྣ་ཚོགས་དེ་ཕྱིར་འགྱུར། ། བློ་དེ་ལ་ཡང་མི་འགྱུར་རོ། ། ཞེས་སོགས་ཀྱིས་

• 286 • གྲུབ་མཐའི་དོགས་དཔྱོད།
དོན་སྣང་བདེན་མེད་དང་། དེའི་ཕྱིར་དོན་དང་ཤེས་པ་ལ། ། རགས་སྣང་ཡོད་མིན་དེ་བདག་ཉིད། ། གཅིག་ལ་
བཀག་པ་ཉིད་ཕྱིར་དང་། ། མང་པོ་ལ་ཡང་ཡོད་མ་ཡིན། ། ནས། ཕྱི་རོལ་སྤྱོད་ལ་འཇུག་པར་མཛད། ། ཅེས་
པས། གཅིག་ཏུ་བྲལ་གྱི་གཟུང་རྣམ་བདག་མེད་རྩོད་སྤོང་དང་བཅས་པ་བཤད་ལ། ཞེས་གསུངས་པའི་ཕྱིར།
ཁྱབ་སྟེ། གྲུབ་མཐའ་ཆེན་མོའི་གསུངས་ཚུལ་འདི་རྣམ་ངེས་ཊིཀ་ཆེན་དང་ཤིན་ཏུ་མཐུན་པའི་ཕྱིར་ཟེར། ལ་ལས།
ཇི་ལྟ་ཇི་ལྟར་ཞེས་སོགས་ཀྱིས། རྣམ་རྫུན་པའི་རང་ལུགས་བཤད་པར་འདོད་པ་མི་འཐད་པར་ཐལ། དེ་རྣམ་
བདེན་པའི་རང་ལུགས་ཡིན་པའི་ཕྱིར། རྣམ་འགྲེལ་རང་ལུགས་རྣམ་བདེན་པའི་ལུགས་ཡིན་པའི་ཕྱིར། སྡེ་བདུན་
རྒྱན་ལས། རྣམ་རྫུན་པ་ལ་ཀུན་རྫོབ་ཀྱི་སྣང་བ་མཐའ་དག་མ་རིག་པའི་བག་ཆགས་ཀྱི་དབང་གིས་སྣང་བ་ཡིན་པས།
དེ་ལོག་ན་ལྡོག་པའི་ཕྱིར་སངས་རྒྱས་ལ་རྫུན་སྣང་མེད་པར་འདོད་པ་དྲི་མེད་པ་དང་། ཀུན་རྫོབ་ཀྱི་སྣང་བ་མ་རིག་
པ་དང་བྲལ་བ་ཡང་མེད་པས་དེ་ལོག་ཀྱང་མི་ལྡོག་པའི་ཕྱིར་སངས་རྒྱས་ལ་ཡང་རྫུན་སྣང་ཡོད་པ་དྲི་བཅས་པ་གཉིས་
ལས། སློབ་དཔོན་ལྷ་ཤཱཀ་གཉིས་སློབ་དཔོན་གྱི་དགོངས་པ་རྣམ་བདེན་དུ་བཀྲལ་ལ། རྒྱན་མཁན་པོས་རྣམ་རྫུན་
དྲི་མེད། ཆོས་མཆོག་གིས་དྲི་བཅས་སུ་བཀྲལ་མོད། བདག་གི་བླ་མ་དག་ནི་རྣམ་རྫུན་ལས་རྣམ་བདེན་པའི་གྲུབ་
མཐའབརླིང་ཞིང་། སློབ་དཔོན་གྱི་དགོངས་པ་ཡང་དེ་ཉིད་དུ་གནས་སོ་ཞེས་གསུངས་པ་ལྟར། སྡེ་བདུན་གྱི་
དགོངས་པ་མཐར་ཐུག་སྣ་ཚོགས་གཉིས་མེད་དུ་སྨྲ་བའི་རྣམ་བདེན་པ་ཡིན་པར་ཁོ་བོས་ཀྱང་ལུང་དང་རིགས་པ་དུ་
མ་ལས་ཤེས་ལ། 
དེ་དག་གི་རྒྱུ་མཚན་རྣམ་བཞག་དང་བཅས་པ་ཅུང་ཟད་འོག་ཏུ་བསྟན་པར་བྱའོ། ། ཞེས་དང་།
དབུ་མའི་མཐའ་དཔྱོད་ལས་ཀྱང་། རྣམ་འགྲེལ་རང་ལུགས་སྣ་ཚོགས་གཉིས་མེད་པའི་ལུགས་ཡིན་པའི་ཕྱིར། ཞེས་
གསུངས་པའི་ཕྱིར། ཁྱབ་སྟེ། རྣམ་འགྲེལ་རང་ལུགས་སྣ་ཚོགས་གཉིས་མེད་པའི་ལུགས་ཡིན་ན། ཇི་ལྟ་ཇི་ལྟར་
ཞེས་སོགས་ཀྱི་དོན། རྣམ་འགྲེལ་ཊཱིཀ་ཆེན་ལས། རྣམ་བདེན་པའི་ལུགས་ལྟར་གསུངས་པ་གང་ཞིག དེ་ལྟར་དུ་
ཁས་ལེན་དགོས་པའི་ཕྱིར། དང་པོ་དེར་ཐལ། དེ་ཉིད་ལས། ཇི་ལྟ་ཇི་ལྟར་ཕྱི་རོལ་གྱི་དོན་གྱི་གྲུབ་ཚུལ་བསམ་པ་
ན་དེ་ལྟ་དེ་ལྟར་ཕྱི་རོལ་ཏུ་གྲུབ་པ་དང་རྣམ་པར་བྲལ་ཞེས་མཁས་པ་རྣམས་ཀྱིས་འཁོར་ལོ་ཐ་མའི་མདོ་དང་། དེའི་
དགོངས་འགྲེལ་བསྟན་བཅོས་ཚད་ལྡན་རྣམས་ལས་གང་གསུངས་པ་དེ་ནི། སྒྲ་ཇི་བཞིན་གྱི་དོན་དངོས་སྟོབས་ཀྱི་
ཚད་མས་གྲུབ་པའི་སྒོ་ནས་འོངས་པའི་ངེས་དོན་ཡིན་པའི་ཕྱིར་རོ། ། ཞེས་དང་། དེའི་ཕྱིར་ཕྱེ་མ་ལེབ་ཀྱི་ཁྲ་བོ་
མཐོང་བའི་དབང་བོའི་ཤེས་པ་ལ་སྣང་བའི་སྔོ་སོགས་དེ་ཕྱི་རོལ་དོན་དུ་ཡོད་པ་མ་ཡིན་ཞིང་། དེར་མ་ཟད་རགས་པ་
ཡན་ལག་ཅན་གྱི་རྫས་ཀྱི་བདག་ཉིད་དུ་ཡོད་པ་མིན་ཏེ། སྣ་ཚོགས་དེ་དག་ཉིད་ཆ་མེད་གཅིག་ལ་བཀག་པ་ཉིད་ཀྱི་
ཕྱིར་དང༌། ཆ་མང་པོ་ཅན་ལ་ཡང་ཡན་ལག་ཅན་ཡིན་པ་ཡོད་པ་མ་ཡིན་པའི་ཕྱིར་ཏེ། དེ་མ་གྲུབ་ན་རིག་པ་ཅན་པ་
ཁྱོད་རང་གིས་ཡན་ལག་ཅན། ཆ་མེད་རྟག་པས་ཁྱབ་པར་ཁས་བླངས་དང་འགལ་ལོ། ། ཞེས་གསུངས་པའི་ཕྱིར།

• 287 •
གྲུབ་མཐའི་དོགས་དཔྱོད།
ཁྱབ་སྟེ། རྣམ་བདེན་པ་འགོག་ཚུལ་ཟུར་ཙམ་ཡང་མེད་ལ། རྣམ་འགྲེལ་རྣམ་བདེན་པའི་རང་ལུགས་སུ་ཁས་ལེན་
ཕྱིན་ཆད་གོང་གི་གཞུང་དེ་དག་གིས་རྣམ་རྫུན་པའི་འདོད་པ་བཤད་པར་གཏན་ནས་ཁས་ལེན་མི་རིགས་པའི་ཕྱིར་
དང་། ཁྱད་པར་དུ་གྲུབ་མཐའ་ཆེན་མོར། དེ་ཕྱིར་དོན་དང་ཞེས་སོགས་ཀྱིས་རྣམ་རྫུན་པའི་འདོད་པ་བཤད་པ་
བཞིན་གསུངས་པ་ལྟར་ཁས་ལེན་མི་རིགས་པར་ཐལ། གཞན་དུ་ན་རྣམ་འགྲེལ་རང་ལུགས་རྣམ་རྫུན་པའི་ལུགས་སུ་
འགྱུར་ལ། དེ་ལྟར་ན་དབུ་མའི་མཐའ་དཔྱོད་གོང་དུ་དྲངས་པ་དང་འགལ་ཞིང་། རྣམ་འགྲེལ་རང་ལུགས་གྲུག་
མཐའ་གཅིག་ལ་སྦྱར་མི་རུང་བར་གྲུབ་མཐའ་ཆེན་མོ་རང་ཉིད་ལས་ཀྱང་གསུངས་པའི་ཕྱིར་ཏེ། དེ་ཉིད་ལས། ཇེ་
ཏཱ་རིས་ཀྱང་སྣ་ཚོགས་གཉིས་མེད་པ་ཆོས་གྲགས་ཀྱིས་བཞེད་པར་བཤད་ལ། རྣམ་འགྲེལ་ལྷ་ཤཱཀ་གཉིས་ཀས་རྣམ་
བདེན་དུ་བྱས། རྒྱན་མཁན་པོས་གཙོ་བོར་རྣམ་རྫུན་དྲི་མེད་དང་། ཆོས་མཆོག་གིས་གཙོ་བོར་རྣམ་རྫུན་དྲི་བཅས་
སུ་བཤད། རྒྱལ་ཚབ་ཀྱིས། སྡེ་བདུན་གྱི་སྐབས་སེམས་ཙམ་པའི་རྣམ་བཞག་བྱེད་ཚེ་རྣམ་རྫུན་ལུགས་བྱེད་དགོས་
གསུངས། མཁས་གྲུབ་རྗེས་དེ་ལྟར་སྣ་ཚོགས་བཤད་ཀྱང་རྣམ་བདེན་རྫུན་གཉིས་ལས་རྣམ་བདེན་གྲུབ་མཐའ་
བརླིང་པས་སྡེ་བདུན་ནི་རྣམ་བདེན་དུ་བྱེད་དགོས་པ་ལུང་དུ་མ་དང་། རིགས་པས་ཀྱང་ཤེས་གསུངས་ལ། དེ་ལྟ་ན་
ཡང་ལུང་རིགས་ཀྱི་རྗེས་འབྲང་རེ་རེའི་གཞུང་ནའང་བདེན་རྫུན་གཉིས་ཀྱི་རྣམ་བཞག་འོང་བ་རྗེ་ཡབ་སྲས་རྒྱ་བོད་ཀྱི་
མཁས་གྲུབ་ཀུན་འདོད་པས། འདི་གཉིས་སོ་སོར་ཁྱབ་མཉམ་བྱས་ནས་སྦྱར་བར་ནམ་ཡང་མི་བྱའོ། ། ཞེས་
སོ། ། རྣམ་འགྲེལ་ལེའུ་དང་པོའི་མཐའ་དཔྱོད་དུ་འོན་ཀྱང་རང་ལུགས་ལ་བསྟན་བཅོས་འདིའི་གཞུང་ཡོངས་
རྫོགས་གྲུབ་མཐའ་གཅིག་ལ་བཀྲལ་མི་རུང་ཡང་དགོངས་པ་མཐར་ཐུག་བཀྲལ་ཚུལ་དུ་མ་ཡོད་དེ། རྒྱན་མཁན་པོ་
ཤེར་འབྱུང་བློ་གྲོས་ཀྱིས་ངོ་བོ་ཉིད་མེད་པ་ཐལ་འགྱུར་བ་དང་། ཞི་འཚོ་ཡབ་སྲས་དང་ཛེ་ཏཱ་རིས་ངོ་བོ་ཉིད་མེད་
པའི་དབུ་མ་རང་རྒྱུད་པ་དང་། ལྷ་ཤཱཀ་གཉིས་ཆོས་མཆོག་དང་གསུམ་གྱིས་སེམས་ཙམ་དུ་བཀྲལ་བའི་ཕྱིར། ཕྱི་མ་
གསུམ་གྱི་ལུགས་འཐད་ལ་རྣམ་བདེན་རྫུན་གཉིས་ལས་ཆོས་མཆོག་ལྟར་གྱི་རྣམ་རྫུན་དང་། རྣམ་བདེན་བྱེད་ཚེ་སྣ་
ཚོགས་གཉིས་མེད་པ་ཛེ་ཏཱ་རིས་བཤད་པ་ལྟར་རིགས་ཏེ། བསྟན་བཅོས་འདིས་མདོ་སེམས་ཐུན་མོང་གི་ལུགས་
བཤད་པ་མང་ཡང་སེམས་ཙམ་པའི་ལུགས་གཙོ་བོར་བཤད་པའི་ཕྱིར་དང་། ཞེས་ཀྱང་གསུངས་པས། ཀུན་མཁྱེན་
བླ་མའི་དགོངས་པ་མཐར་ཐུག་གང་ཡིན་དཔྱད་པར་བྱའོ། ། ནང་བའི་གྲུབ་མཐའ་སྨྲ་བ་བཞི་བོ་གང་རུང་ལ།
ལུང་དང་རིགས་པ་གཉིས་ཀའི་རྗེས་སུ་འབྲང་བས་ཁྱབ་པས་སྤྱིར་ལུང་རིགས་གྱི་རྗེས་སུ་འབྲང་བའི་སེམས་ཙམ་པ་
གཉིས་འགལ་མི་འགལ་དཔྱད་དགོས། གྲུབ་ཕྲེང་ལྟར། འདུས་བྱས་ཐམས་ཅད་གཞན་དབང་། ཆོས་ཉིད་ཐམས་
ཅད་ཡོངས་གྲུབ། དེ་ལས་གཞན་པ་རྣམས་ཀུན་བཏགས་སུ་འདོད་པའི་ཕྱིར། ཞེས་དང་། གུང་ཐང་དཀའ་
འགྲེལ་དུའང་། གཞན་ཡང་། ཁྱོད་རང་ལ་གང་ཟག་གི་བདག་མེད་ཕྲ་མོ། ཀུན་བཏགས་ཡིན་པར་ཐལ། ཡོད་

• 288 • གྲུབ་མཐའི་དོགས་དཔྱོད།
པ་གང་ཞིག གཞན་དབང་དང་ཡོངས་གྲུབ་གང་རུང་མ་ཡིན་པའི་ཕྱིར། ཞེས་སོགས་ལྟར་ན། ཡོད་ན་མཚན་
ཉིད་གསུམ་པོ་གང་རུང་ཡིན་པས་ཁྱབ་པ་ཡོད་པ་འདྲའང་། གཞན་དབང་དང་ཡོངས་གྲུབ་གཉིས་པོ་གང་ཡིན་
དཔྱད་དགོས་ལ། ཁྱད་པར་དུ་ཊཱིཀ་ཆེན་ལས། སྔོན་པོ་སྔོན་འཛིན་མིག་ཤེས་ལ་རྒྱུང་ཆད་དུ་སྣང་བ་ལྟར་གྲུབ་པ་
དང་། བུམ་འཛིན་རྟོག་པ་རང་ལ་སྣང་བ་ཕྱི་རོལ་བུམ་པ་ཡིན་པའི་ཆ་ལྟ་བུ་ནི་ཀུན་བཏགས་པའི་ངོ་བོ་ཉིད་མ་ཡིན་
ཏེ། ཤེས་བྱ་ལ་མི་སྲིད་པའི་ཕྱིར་རོ། ། ཤེས་བྱ་ལ་མི་སྲིད་ན་ཀུན་བཏགས་པའི་ངོ་བོ་ཉིད་ཡིན་པ་འགལ་ཏེ། གཞི་
མ་གྲུབ་ན་བཏགས་ཡོད་ཡིན་པར་འགལ་བའི་ཕྱིར་རོ། ། ནས། དེ་ལ་སྒྲ་རྟག་པར་སྣང་བ་སྒྲོ་བཏགས་ཡིན་ཞིང་
ཀུན་བཏགས་ཡིན་གྱི་སྒྲ་རྟག་པ་ནི་མི་སྲིད་པའི་ཕྱིར་སྒྲོ་བཏགས་དང་ཀུན་བཏགས་གང་ཡང་མ་ཡིན་ནོ། ། ཞེས་
གསུངས་པས་དཔྱད་དགོས་སོ། ། ཁ་ཅིག་གིས། བདག་གཉིས་གང་རུང་གིས་སྟོང་བའི་དེ་བཞིན་ཉིད། ཡོངས་
གྲུབ་ཀྱི་མཚན་ཉིད་ཡིན་པར་ཐལ། གྲུབ་ཕྲེང་ལས་དེ་ལྟར་གསུངས་པའི་ཕྱིར་དང་། གྲུབ་མཐའ་རྩ་བར། བདག་
གཉིས་བཏགས་པས་སྟོང་བ་ཡོངས་གྲུབ་སྟེ། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ།
དེ་ཀུན་མཁྱེན་བླ་མའི་རང་ལུགས་མ་ཡིན་པའི་ཕྱིར། དྲང་ངེས་ཡང་སྙིང་དུ་བཀག་པའི་ཕྱིར། དེ་ཉིད་ལས། ཡང་
ཁ་ཅིག བདག་གཉིས་སུ་སྒྲོ་བཏགས་པ་ལྟར་གྲུབ་པས་སྟོང་བའི་དེ་བཞིན་ཉིད་ཡོངས་གྲུབ་ཀྱི་མཚན་ཉིད་དང་།
ཆོས་བདག་ཏུ་སྒྲོ་བཏགས་པ་ལྟར་གྲུབ་པས་སྟོང་བའི་དེ་བཞིན་ཉིད་ཆོས་ཀྱི་བདག་མེད་ཀྱི་དབང་དུ་བྱས་པའི་ཡོངས་
གྲུབ་ཀྱི་མཚན་ཉིད་སོགས་སུ་འཇོག་རིགས་པར་ཐལ། གྲུབ་མཐའ་ཆེན་མོ་ལས། རང་རྐྱ་ཐུབ་པའི་གང་ཟག་གི་
བདག་དང་ཆོས་བདག་གཉིས་སུ་བདག་འཛིན་གཉིས་ཀྱིས་སྒྲོ་བཏགས་པ་ལྟར་དུ་གྲུབ་པས་སྟོང་བའི་དེ་བཞིན་ཉིད་
དེ། ཡོངས་གྲུབ་ཀྱི་མཚན་ཉིད། ཅེས་གསུངས་པའི་ཕྱིར་ན། མ་ཁྱབ་སྟེ། གོ་ཐོབ་ཀྱི་དབང་དུ་བྱས་པ་ཙམ་ཡིན་
པའི་ཕྱིར། གོང་དུ་འདོད་ན། བློ་དེས་ཡོངས་གྲུབ་རྟོགས་ན་བདག་མེད་གཉིས་ཀ་རྟོགས་པས་ཁྱབ་པར་ཐལ།
ཡོངས་གྲུབ་རྟོགས་ན་བདག་འཛིན་གཉིས་སྒྲོ་བཏགས་པ་ལྟར་གྲུབ་པས་སྟོང་པ་རྟོགས་པས་ཁྱབ་པའི་ཕྱིར། འདོད་
ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན། བདག་འཛིན་
གཉིས་ཀས་སྒྲོ་བཏགས་པ་ལྟར་གྲུབ་པས་སྟོང་བ་ཆོས་ཅན། ཆོས་ཀྱི་བདག་མེད་ཕྲ་མོ་ཡིན་པར་ཐལ། ཐེག་ཆེན་
མཐོང་ལམ་བར་ཆད་མེད་ལམ་གྱི་འཛིན་སྟངས་ཀྱི་ཡུལ་ཡིན་པའི་ཕྱིར། འདོད་མི་ནུས་ཏེ། གང་ཟག་གི་བདག་
མེད་ཕྲ་མོ་ཡིན་པའི་ཕྱིར། དེར་ཐལ། ཉན་ཐོས་མཐོང་ལམ་བར་ཆད་མེད་ལམ་གྱི་འཛིན་སྟངས་ཀྱི་ཡུལ་ཡིན་པའི་
ཕྱིར། རྟགས་ཁས། གཞན་ཡང་། ཆོས་ཀྱི་བདག་མེད་ཕྲ་མོ་ཆོས་ཅན། གང་ཟག་གི་བདག་མེད་ཀྱི་དབང་དུ་
བྱས་པའི་ཡོངས་གྲུབ་ཡིན་པར་ཐལ། གང་ཟག་གི་བདག་ཏུ་སྒྲོ་བཏགས་པ་ལྟར་གྲུབ་པས་སྟོང་བའི་དེ་བཞིན་ཉིད་
ཡིན་པའི་ཕྱིར། དེར་ཐལ། དེ་བཞིན་ཉིད་ཡིན་པའི་ཕྱིར། ཁྱབ་སྟེ། ཆོས་ཡིན་ན། གང་ཟག་གི་བདག་ཏུ་གྲུབ་

• 289 •
གྲུབ་མཐའི་དོགས་དཔྱོད།
པས་སྟོང་བའི་ཆོས་ཡིན་པས་ཁྱབ་པའི་ཕྱིར། ཞེས་གསུངས་པའི་ཕྱིར་ཟེར་བ་ལ་དཔྱད་དགོས། ཡང་ཁ་ཅིག
ཡོངས་གྲུབ་ལ་དངོས་པོ་ཡིན་པས་ཁྱབ་པའི་ཕྱིར་ཏེ། དེ་ལ་མངོན་སུམ་གྱི་སྣང་ཡུལ་གྱིས་ཁྱབ་པའི་ཕྱིར། ཊཱིཀ་ཆེན་
ལས། གསུམ་པ་ཡོངས་སུ་གྲུབ་པའི་ངོ་བོ་ཉིད་གང་ཡིན་ཞེ་ན། གཞན་དག་ན་རེ། གཟུང་འཛིན་དུ་བདེན་པས་
སྟོང་བའི་སྟོང་ཉིད་གང་ཡིན་པ་དེ་ཡོངས་སུ་གྲུབ་པའོ་ཞེས་ཟེར་རོ། ། དེ་ན་སྐབས་འདིར་འཐད་པ་མ་ཡིན་ཏེ། དེ་
ནི་དངོས་པོར་མེད་པས་མངོན་སུམ་གྱི་སྣང་ཡུལ་དུ་འགྱུར་མི་སྲིད་པའི་ཕྱིར། ཆོས་ཉིད་མངོན་སུམ་དུ་མཐོང་བ་མི་
སྲིད་པར་ཐལ་བའི་ཕྱིར་དང་། རྫས་སུ་མ་གྲུབ་པས་བཏགས་ཡོད་དུ་འདོད་དགོས་ཤིང་། དེ་ཡིན་ན་བདེན་པར་
གྲུབ་པ་འགལ་བའི་ཕྱིར། ཡོངས་གྲུབ་དོན་དམ་བདེན་པ་མ་ཡིན་པར་ཐལ་བའི་ཕྱིར་རོ། ། དེས་ན་སེམས་ཀྱི་རང་
བཞིན་འོད་གསལ་ཞེས་བརྗོད་པ་གང་ཡིན་པ་ཤེས་པ་རྣམས་ཀྱི་མྱོང་བ་གསལ་རིག་གི་ཆ་གཉིས་སྣང་གི་བག་ཆགས་
ཀྱིས་མ་བསླད་པས་རྟག་ཏུ་གཉིས་མེད་ཀྱི་ངོ་བོ་ལས་གཞན་དུ་རྐྱེན་གྱིས་བྱ་བར་མི་ནུས་པ་གང་ཡིན་པ་དེ་ཉིད་ལ་
ཡོངས་སུ་གྲུབ་པ་ཞེས་བྱ་ལ། དེ་ལ་འགྱུར་མེད་ཡོངས་གྲུབ་ཅེས་ཀྱང་བྱ་སྟེ། དེ་ཡང་སྐད་ཅིག་རེ་རེ་ཞིང་གཞན་དུ་
མི་འགྱུར་བ་ནི་མ་ཡིན་གྱི། རང་ཉིད་གཉིས་མེད་ཀྱི་ངོ་བོ་ལས་གཞན་དུ་རྐྱེན་གྱིས་འགྱུར་བར་བྱེད་མི་ནུས་པའི་ཕྱིར་
རོ། ། དཔེར་ན་མེ་ནི་དྲག་ཏུ་ཚ་ཞེས་པ་ལྟ་བུའོ། ། འདི་དང་ཤེས་པའི་འཛིན་རྣམ་ལ་ཁྱད་པར་མེད་དོ། ། ཞེས་
གསུངས་པའི་ཕྱིར་ཟེར། གཞན་དག་གིས། དེ་མི་འཐད་པར་ཐལ། མངོན་སུམ་གྱི་སྣང་ཡུལ་ལ་རང་མཚན་གྱིས་
ཁྱབ་པ་ཁས་བླངས་པའི་སེམས་ཙམ་པ་འགའ་ཞིག་གི་ལུགས་ལ་དེ་ལྟར་ཡིན་པ་ལ་དགོངས་ནས་དེ་ལྟར་གསུངས་ཀྱི་
རང་ལུགས་མ་ཡིན་པའི་ཕྱིར་ཏེ། གྲུབ་མཐའ་ཆེན་མོ་ལས། མདོ་སྡེ་བའི་རིགས་པར་བརྟེན་པའི་སེམས་ཙམ་པ་ཁ་
ཅིག་གིས་ཀྱང་རྣལ་འབྱོར་མངོན་སུམ་གྱི་དངོས་ཡུལ་དངོས་པོར་འདོད་པ་ནི། དབུ་མ་སྣང་བ་ལས། ནས། འདི་
ལ་དགོངས་ནས་ལེགས་བཤད་སྙིང་པོ་ལས་ཀྱང༌། ལུགས་འདིས་ཡེ་ཤེས་དེ་རང་རིག་ཏུ་བཞེད་པས་ཡེ་ཤེས་ཀྱང་
ཡུལ་དུ་འགྱུར་རོ་སྙམ་ན་ཞེས་གསུངས་མོད། ཞེས་གསུངས་པའི་ཕྱིར་དང་། བློ་རིག་མཐའ་དཔྱོད་དང་། བདེན་
བཞིའི་རྣམ་བཤད་དུའང་དེ་ལྟར་གསུངས་སོ་ཟེར། ལ་ལས། ཊཱིཀ་ཆེན་གྱི་བཤད་ཚུལ་མདོ་སེམས་ཐུན་མོང་བའི་
ལུགས་ཡིན་གྱི་སེམས་ཙམ་པ་འགའ་ཞིག་གི་ལུགས་མ་ཡིན་པའི་ཕྱིར། མདོ་སེམས་ཐུན་མོང་བའི་ལུགས་ལ་མངོན་
སུམ་གྱི་སྣང་ཡུལ་དང་དངོས་པོ་དོན་གཅིག་ཡིན་པའི་ཕྱིར་ཏེ། རྟོག་བྲལ་མ་འཁྲུལ་བའི་རིག་པ་མངོན་སུམ་གྱི་
མཚན་ཉིད་དུ་གསུངས་པ་མདོ་སེམས་ཐུན་མོང་བའི་ལུགས་ཡིན་པར་བློ་རིག་མཐའ་དཔྱོད་ལས་གསུངས་པའི་ཕྱིར་
ཟེར་བ་སོགས་ལ་དཔྱད་གཞི་ཆེ། མདོ་སེམས་ཐུན་མོང་བའི་ལུགས་ལ་གཟུང་འཛིན་རྫས་གཞན་གྱིས་སྟོང་པ་ཆོས་
ཀྱི་བདག་མེད་ཕྲ་མོར་འཇོག་མི་རིགས་པས་ཆོས་ཀྱི་བདག་མེད་ཡོད་མེད་སོགས་སྤྲོ་བྱ་མང་ངོ་། ། ཡང་ཁ་ཅིག
ཡོངས་གྲུབ་དང་དོན་དམ་བདེན་པ་དོན་གཅིག་ཡིན་པར་ཐལ། གྲུབ་ཕྲེང་དུ། སྟོང་ཉིད། ཆོས་དབྱིངས།

• 290 • གྲུབ་མཐའི་དོགས་དཔྱོད།
ཡོངསགྲུབ། དོན་དམ་བདེན་པ། ཡང་དག་མཐའ། དེ་བཞིན་ཉིད་རྣམས་དོན་གཅིག་ཏུ་འདོད་དོ། ། ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ།་ འདིར་ཡོངས་གྲུབ་དོན་དམ་བདེན་པར་མི་འདོད་
པའི་ཕྱིར། གང་ཟག་གི་བདག་མེད་ཡོངས་གྲུབ་ཡིན་ཀྱང་དོ་དམ་བདེན་པ་མ་ཡིན་པའི་ཕྱིར། སྟོང་ཐུན་ལས།
ཡོངས་གྲུབ་ནི་གཞན་དབང་གི་སྟེང་དུ་བདག་འཛིན་གཉིས་ཀྱིས་ཀུན་བཏགས་པ་ལྟར་གྲུབ་པས་སྟོང་བའི་དེ་བཞིན་
ཉིད་དེ། མཚན་ཉིད་ཀྱང་དེ་ཉིད་དོ། ། ཞེས་དང་། ཡང་དེ་ཉིད་ལས། སེམས་ཙམ་པ་དང་དབུ་མ་རང་རྒྱུད་པ་
དག་གང་ཟག་གི་བདག་མེད་དོན་དམ་བདེན་པར་མི་འདོད་ཅིང་། གང་ཟག་གི་བདག་འགོག་པའི་རིག་པ་ཡང་
ཀུན་རྫོབ་དཔྱོད་བྱེད་ཀྱི་རིག་པར་འདོད་དོ། ། ཞེས་གསུངས་པའི་ཕྱིར་ཟེར་པ་ལ། ཁོ་ན་རེ། ཁྱོད་ཀྱི་བཤད་ཚུལ་
མི་འཐད་པར་ཐལ། སྟོང་ཐུན་གྱི་ལུང་དེ། བདག་མེད་སྤྱི་ལྡོག་གམ། རྟག་གཅིག་རང་དབང་ཅན་གྱི་བདག་མེད་
ལ་དགོངས་པའི་ཕྱིར་ཏེ། དྲང་ངེས་མཐའ་དཔྱོད་ལས། དེས་ན་སྟོང་ཐུན་ལས། གང་ཟག་གི་བདག་མེད་དོན་
དམ་བདེན་པར་མི་འཐད་དོ། ། ཞེས་གསུངས་པ་ནི་གང་ཟག་གི་བདག་མེད་སྤྱི་ལྡོག་ལ་དགོངས་པའམ། ཡང་ན་
རྟག་གཅིག་རང་དབང་ཅན་གྱི་བདག་མེད་ལ་དགོངས་པར་མངོན་ཏེ། ཞེས་དང་། གུང་ཐང་དཀའ་འགྲེལ་ལས།
བྱས་པ་ལ་ཁོ་ན་རེ། སེམས་ཙམ་པས་གང་ཟག་གི་བདག་མེད་དོན་དམ་བདེན་པར་མི་འདོད་པར་ཐལ། སྟོང་ཐུན་
ལས། སེམས་ཙམ་པ་དང་དབུ་མ་རང་རྒྱུད་པ་དག་གང་ཟག་གི་བདག་མེད་དོན་དམ་བདེན་པར་མི་འདོད་ཅིང་།
ཞེས་གསུངས་པའི་ཕྱིར་ན་མ་ཁྱབ་སྟེ། དེ་གྲུབ་མཐའ་བཞི་བོ་གང་རུང་གིས་བདག་བཀག་པའི་སྟོང་བར་འདོད་
རྒྱུའི་ཕྱག་རྒྱ་བཞིའི་ཡ་གྱལ་གྱི་བདག་མེད་ཙམ་ལ་བྱེད་པའི་ཕྱིར། ཡིག་ཆར་གང་ཟག་གི་བདག་མེད་དོན་དམ་
བདེན་པའང་ཡིན་མོད། སྟོན་ཐུན་ལས། དེ་དོན་དམ་བདེན་པ་མ་ཡིན་ལ་གང་ཟག་གི་བདག་འགོག་པའི་རིག་པ་
ཀུན་རྫོབ་དཔྱོད་བྱེད་དུ་གསུངས་པས་གང་ཟག་གི་བདག་མེད་སྤྱི་ལྡོག་ལ་དགོངས་གསུངས་པའི་སྤྱི་ལྡོག་གི་དོན་ཡང་
དེ་ལ་བྱེད་དགོས་སོ། ། ཞེས་གསུངས་པའི་ཕྱིར་དང་། བདག་མེད་སྤྱི་ལྡོག་དོན་དམ་བདེན་པ་ཡིན་པའི་ཕྱིར་ཏེ།
གུང་ཐང་དཀའ་འགྲེལ་ལས། སྒོམ་བདེའི་ཡིག་ཆ་སོགས་སུ། སྟོང་ཐུན་ལས། ཡོངས་གྲུབ་ནི་གཞན་དབང་གི་
སྟེང་དུ་བདག་འཛིན་གཉིས་ཀྱིས་ཀུན་བཏགས་པ་ལྟར་གྲུབ་པས་སྟོང་པའི་དེ་བཞིན་ཉིད་དེ། ཞེས་པ་ལ་བརྟེན་
ནས་གང་ཟག་གི་བདག་མེད་ཡོངས་གྲུབ་ཡིན་པ་སྟོང་ཐུན་གྱི་དགོངས་པར་བྱེད་ཅིང་། ཡང་ལུགས་སྔ་མ་ལ་བརྟེན་
ནས་དོན་བདེན་པ་མ་ཡིན་པར་འདོད་པས། དེར་དེ་བཞིན་ཉིད་དུ་གསུངས་པའང་གང་ཟག་གི་བདག་མེད་ཀྱི་
དབང་དུ་བྱས་པའི་དེ་བཞིན་ཉིད་ཙམ་ཡིན་པར་བཤད་དོ། ། དེ་ལ་འོ་ན་གང་ཟག་གི་བདག་མེད་ཆོས་ཅན། སྟོང་
ཉིད་ཡིན་པར་ཐལ། འདུས་མ་བྱས་གང་ཞིག བདེན་པར་གྲུབ་པའི་ཕྱིར། ཁྱབ་སྟེ། ཞེས་གསུངས་པའི་ཕྱིར་
ཟེར། གཞན་དག་གིས། གུང་ཐང་འཇམ་པའི་དབྱངས་ཀྱིས་ཡིག་ཆའི་དོན་དེ་ལྟར་གསུངས་ཀྱང་ཁས་ལེན་མི་

• 291 •
གྲུབ་མཐའི་དོགས་དཔྱོད།
རིགས་པའི་ཕྱིར། ཡིག་ཆར་ཡང་ནའི་སྒྲ་སྦྱར་བའི་དགོས་པ་ཡོད་པའི་ཕྱིར་ཟེར། ཡང་ལ་ལས། དྲང་ངེས་མཐའ་
དཔྱོད་དང་ཡང་སྙིང་གཉིས་ཀྱི་གསུངས་ཚུལ་ལྟར་ཁས་ལེན་མི་རིགས་པར་ཐལ། གོང་གི་ལུང་དེ་ཐེག་ཆེན་གྱི་གྲུབ་
མཐའ་སྨྲ་བ་རྣམས་ཀྱིས་བདག་མེད་གཉིས་ཀ་དོན་དམ་བདེན་པ་ཡིན་པར་འདོད་མི་འདོད་ཀྱི་ཁྱད་པར་བཤད་པའི་
སྐབས་ཀྱི་གཞུང་ཡིན་ལ། དེ་ལྟར་ན་དབུ་མ་རང་རྒྱུད་པ་དང་སེམས་ཙམ་པས་རྟག་གཅིག་རང་དབང་ཅན་གྱི་
བདག་མེད་ཀུན་རྫོབ་བདེན་པར་ཁས་བླངས་ཞེས་པས་ཐལ་འགྱུར་བས་དེ་དོན་དམ་བདེན་པ་ཡིན་པར་ཁས་བླངས་
པར་གྱུར་བའི་ཕྱིར། རྟགས་དང་པོ་དེར་ཐལ། སྟོང་ཐུན་ལས། གཉིས་པ་ཐལ་འགྱུར་བའི་ལུགས་ཁྱད་པར་དུ་
བརྗོད་པ་ནི། ནས། གང་ཟག་གི་བདག་འགོག་པའི་རིག་པ་ཡང་ཀུན་རྫོབ་དཔྱོད་བྱེད་ཀྱི་རིག་པར་འདོད་དོ། །
ཞེས་གསུངས་པའི་ཕྱིར། དེས་ན་ཡིག་ཆ་སྔ་མའི་ཁས་ལེན་གྱི་རྒྱུན་བཀོད་པ་ཙམ་ཡིན་གྱི་རང་ལུགས་མ་ཡིན་པའི་
ཕྱིར་ཟེར་བ་སོགས་ལ་དཔྱད་རྒྱུ་ཡོད། ཁ་ཅིག་གིས། ཀུན་ཉོན་སྐྱེ་རུང་གི་དམིགས་པའི་ཆོས་ཐ་སྙད་པ། ཀུན་
རྫོབ་བདེན་པའི་མཚན་ཉིད་ཡིན་ཏེ། གྲུབ་མཐའ་རྩ་བར། ཀུན་ཉོན་སྐྱེ་རུང་དམིགས་པ་ཀུན་རྫོབ་བདེན། །
ཞེས་དང་། གྲུབ་འགྲེལ་དུའང་། ཀུན་ཉོན་སྐྱེ་རུང་གི་དམིགས་པའི་ཆོས་ཐ་སྙད་པ་དེ། ཀུན་རྫོབ་བདེན་པའི་
མཚན་ཉིད་ཡིན་ཏེ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། འཕགས་པའི་མཉམ་
བཞག་ཡེ་ཤེས་ལྟ་བུ་ཀུན་རྫོབ་བདེན་པ་ཡིན་ཀྱང་ཀུན་ཉོན་སྐྱེ་རུང་གི་དམིགས་པ་མ་ཡིན་པའི་ཕྱིར་ཏེ། ཀུན་ནས་
ཉོན་མོངས་ཀྱི་དམིགས་པ་མ་ཡིན་པའི་ཕྱིར་ཏེ། འགོག་ལམ་གང་རུང་ལ་དམིགས་པའི་ཉོན་མོངས་མེད་པའི་ཕྱིར་
ཏེ། ཀུན་བཏུས་ལས། འགོག་པ་དང་ལམ་ལ་དམིགས་པའི་ཉོན་མོངས་གང་ཡིན་པ་དེ་ནི་དེ་དག་ལ་དམིགས་པ་མ་
ཡིན་པར་ལྟ་སྟེ། དེའི་དམིགས་པ་ནི་དེ་ཡོངས་སུ་རྟོག་པའོ། ། ཞེས་དང༌། རེད་མདའ་བའི་ཀུན་བཏུས་ཊིཀྐལས།
འགོག་པ་དང་ལམ་ལ་དམིགས་པ་གང་ཡིན་པ་དེ་དག་གིས་ནི་དེ་དག་ལ་དམིགས་པ་མ་ཡིན་ཏེ། དེ་དག་ནི་འཇིག་
རྟེན་ལས་འདས་པའི་ཡེ་ཤེས་དང་དེའི་རྗེས་ལས་ཐོབ་པའི་ཡེ་ཤེས་ཀྱིས་སོ་སོ་རང་གིས་རིག་པར་བྱ་བ་ཡིན་པའི་ཕྱིར་
རོ། ། འོ་ན་དེ་དག་གི་དམིགས་པ་གང་ཞེ་ན། དེ་རྣམས་ཀྱི་དམིགས་པ་ནི་དེས་ཡོངས་སུ་རྟོག་པ་སྟེ་རང་གིས་ཀུན་
བཏགས་པའི་འགོག་ལམ་གྱི་གཟུགས་བརྙན་ལ་དམིགས་པ་ཡིན་ནོ། ། ཞེས་གསུངས་པའི་ཕྱིར། དེ་བཞིན་དུ་དར་
ཊཱིཀ་ལས་ཀྱང་གསུངས་ལ། བསྡུ་བ་ལས་ཀྱང་ཉོན་མོངས་ཀྱི་དམིགས་པ་སྔར་བཤད་ཅིང་འགོག་ལམ་ལ་ལོག་པར་
ཞུགས་པའི་མཐོང་སྤང་རྣམས་རང་གིས་རྣམ་པར་བརྟགས་པའི་མིང་ལ་དམིགས་པར་བཤད་པའི་ཕྱིར་དང་། ཆོས་
དེའི་གཟུགས་བརྙན་ལ་ཆོས་དེའི་མིང་འཇོག་པར་མཆིམས་མཛོད་ལས་གསུངས་པའི་ཕྱིར་རོ། ། གཞན་ཡང་།
འཕགས་པའི་མཉམ་བཞག་ཡེ་ཤེས་ལྟ་བུ་ཀུན་ཉོན་གྱི་དམིགས་པ་མ་ཡིན་པར་ཐལ། བསྡུ་བར་དེ་བཞིན་ཉིད་
རྟོགས་པའི་མཉམ་བཞག་ཡེ་ཤེས་ལྟ་བུ་དོན་དམ་དུ་ཡོད་པར་གསུངས་པ་དེ། རྟོག་པའི་སྣང་བ་ལྟ་བུ་ཀུན་རྫོབ་ཏུ་

• 292 •
 གྲུབ་མཐའི་དོགས་དཔྱོད།
ཡོད་པའི་རྒྱུ་མཚན་གསུམ་ཡོད་ལ། དེ་གསུམ་གྱི་སྔ་མ་གཉིས་མེད་པ་ལ་དགོངས་པའི་ཕྱིར། དང་པོ་དེར་ཐལ།
ཀུན་ཉོན་སློང་རུང་གི་དམིགས་པ་དང་། མིང་བརྡས་བཞག་ཙམ་དུ་ཡོད་པ་དང་། ཐ་སྙད་འདོགས་པའི་མཚན་
མའི་གཞིར་གྱུར་བ་ལ་ཀུན་རྫོབ་ཏུ་ཡོད་པར་འཇོག་པར་ལེགས་བཤད་སྙིང་པོར་གསུངས་པའི་ཕྱིར། དེ་ཉིད་ལས།
ངོ་བོ་ཉིད་དང་པོ་གཉིས་ཀུན་རྫོབ་ཏུ་ཡོད་ཚུལ་ནི། བསྡུ་བ་ལས། རྒྱུ་མཚན་དང་རྣམ་རྟོག་ཀུན་རྫོབ་ཏུ་ཡོད་པའི་
རྒྱུ་མཚན་དུ་ཀུན་ནས་ཉོན་མོངས་པ་ཀུན་ནས་སློང་པའི་ཕྱིར་དང་གདགས་པའི་གཞི་ཡིན་པའི་ཕྱིར་དང་། ཞེས་
གསུངས་པའི་དང་པོ་ནི། དགོངས་འགྲེལ་ལས། རྣམ་པར་དག་པའི་དམིགས་པ་ལ་དོན་དམ་དུ་བཤད་པའི་ཟླས་
དྲངས་པ་ན་གང་ལ་དམིགས་པས་ཀུན་ནས་ཉོན་མོངས་ཀུན་ནས་སློབ་པའི་དོན་གྱིས་ཀུན་རྫོབ་ཏུ་ཡོད་པར་བཞག་སྟེ།
ཀུན་བཏུས་དང་མཐུན་ནོ། ། གཉིས་པ་ནི། མིང་དང་བརྡའི་ཐ་སྙད་ཀྱིས་བཏགས་པའི་ངོ་བོ་ཉིད་དང་ཐ་སྙད་
འདོགས་པའི་མཚན་མའི་གཞིར་གྱུར་བས་ཐ་སྙད་དུ་ཡོད་པ་ཞེས་བྱའོ། ། ཞེས་གསུངས་པའི་ཕྱིར། རྟགས་གཉིས་
པ་དེར་ཐལ། ལེགས་བཤད་སྙིང་པོ་ལས། བསྡུ་བ་ལས། དེ་བཞིན་ཉིད་རྟོགས་པའི་མཉམ་བཞག་གི་འཕགས་
པའི་ཡེ་ཤེས་ནི་དོན་དམ་པར་ཡོད་པར་གསུངས་ཏེ། ཀུན་རྫོབ་ཏུ་ཡོད་པར་འཇོག་པའི་རྒྱུ་མཚན་སྔ་མ་གཉིས་མེད་
པ་ལ་དགོངས་སོ། ། ཞེས་གསུངས་པའི་ཕྱིར་དང་། ཟག་པའི་སྒོ་དྲུག་གང་རུང་དང་མ་འབྲེལ་བ་ཟག་མེད་ཀྱི་
མཚན་ཉིད་དུ་གསུངས་པས་ཀྱང་དེ་ལ་དམིགས་པའི་ཉོན་མོངས་མེད་པར་སྒྲུབ་ནུས་པའི་ཕྱིར་ཟེར། གྲུབ་འགྲེལ་དུ།
མདོར་བསྡུ་ན། ཁ་ཅིག་རྩོད་གཞི་སྔོར་སྣང་དབང་ཤེས་དང་དེའི་རྣམ་པ་བྱས་ན་མདོ་སྡེ་བ་ལ་རྫས་གཞན་མ་ཡིན་
པར་སྒྲུབ་འདོད་པ་གྲུབ་ཟིན་སྒྲུབ་པ་དང་། བྱེ་སྨྲ་ལ་ཟེར་བའང་མ་གྲུབ་པའི་རྟགས་སོ། ། ཡང་ཁ་ཅིག མདོ་སྡེ་
བས་སྔོར་སྣང་དང་དེའི་དབང་ཤེས་རྩོད་གཞིར་བྱེད་པ་ཡང་སྒྲུབ་ཆོས་ཚད་བསལ་ལོ། ། ཡང་ལ་ལས། སྔོན་པོ་
དང་དེ་སྣང་བའི་དབང་ཤེས་རྩོད་གཞི་ཟེར་བའང་མི་འཐད་དེ། དེ་གཉིས་ལྷན་ཅིག་དམིགས་ངེས་མ་ཡིན་པར་མ་
གྲུབ་ན། སྔོན་འཛིན་ཡིད་མངོན་ཆོས་ཅན། སྔོར་སྣང་དབང་ཤེས་དམིགས་བྱེད་དུ་ཐལ། སྔོན་པོ་དམིགས་བྱེད་
ཡིན་པའི་ཕྱིར། ཁྱབ་པ་ཁས། ཡང་རྟོག་པ་རྩིང་བ་དག་སྐབས་འདིའི་ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་
པོ་སོགས་དང་དེ་འཛིན་ཤེས་པ་རྫས་གཞན་མིན་པར་སྒྲུབ་པ་དང་། རྫས་གཅིག་ཏུ་སྒྲུབ་པ་ཁྱབ་མཉམ་དུ་བསམ་
ནས་རྫས་གཅིག་ཏུ་སྒྲུབ་པ་ཆེས་འཁྲུལ་ཏེ། འོ་ན་བུམ་འཛིན་རྟོག་པར་བུམ་པ་སྣང་བ་དང་བུམ་འཛིན་རྟོག་པ་
གཉིས་ཆོས་ཅན། རྫས་གཅིག་ཏུ་ཐལ། ལྷན་གཅིག་དམིགས་ངེས་ཡིན་པའི་ཕྱིར། ཞེས་དང་། དེས་ན་སྔོན་པོ་
དང་སྔོན་འཛིན་ཤེས་པ་གཉིས་ཆོས་ཅན། ཐ་དད་དུ་སྣང་ཡང་རྫས་ཐ་དད་མ་ཡིན་ཏེ། ལྷན་ཅིག་དམིགས་ངེས་
ཡིན་པའི་ཕྱིར། དཔེར་ན་ཟླ་བ་གཉིས་བཞིན། ཞེས་གསུངས་སོ། དེ་ལ་ཁ་ཅིག་གིས། དང་པོ་མི་འཐད་པར་
ཐལ། བྱེ་སྨྲའི་ལུགས་ལའང་སྔོན་པོའི་རྣམ་པ་ཡོད་པའི་ཕྱིར། སྔོན་འཛིན་མིག་ཤེས་དང་དེའི་འཁོར་གྱི་ཚོར་བ་

• 293 •
གྲུབ་མཐའི་དོགས་དཔྱོད། 
གཉིས་རྣམ་པ་མཚུངས་པའི་ཕྱིར། མཛོད་ལས། རྟེན་དང་དམིགས་དང་རྣམ་བཅས་དང་། ། མཚུངས་པར་ལྡན་
པརྣམ་པ་ལྔ། ། ཞེས་གསུངས་པའི་ཕྱིར། གཉིས་པ་མི་འཐད་པར་ཐལ། ། མདོ་སྡེ་བའི་ལུགས་ལ་དེ་སྒྲུབ་ཀྱི་
བསྒྲུབ་བྱའི་ཆོས་ཡོད་པའི་ཕྱིར་ཏེ། རྫས་ཐ་དད་མ་ཡིན་པ་དེ་ཡིན་པའི་ཕྱིར། གསུམ་པ་མི་འཐད་པར་ཐལ། དེ་
ལྟར་ན། སྔོན་པོ་དང་སྔོན་འཛིན་ཤེས་པའང་ལྷན་ཅིག་དམིགས་ངེས་མིན་པར་འགྱུར་ཏེ། སྔོན་པོ་དམིགས་བྱེད་
ལ་སྔོན་འཛིན་ཤེས་པ་དམིགས་བྱེད་ཀྱིས་མ་ཁྱབ་པའི་ཕྱིར་ཏེ། སྔོན་འཛིན་ཡིད་མངོན་དེ་ཡིན་པའི་ཕྱིར། བཞི་བ་
མི་འཐད་པར་ཐལ། ལྷན་ཅིག་དམིགས་ངེས་དེ། སྔོན་པོ་དང་སྔོན་འཛིན་ཤེས་པ་རྫས་གཅིག་ཏུ་སྒྲུབ་པའི་རྟགས་
ཡང་དག་ཡིན་པའི་ཕྱིར། རྣམ་འགྲེལ་ཊཱིཀ་ཆེན་ལས། ལྷན་ཅིག་དམིགས་ངེས་ཀྱི་རྟགས་འདིས། སྔོན་པོ་དང་
སྔོར་སྣང་དབང་ཤེས་གཉིས་རྫས་གཅིག་ཏུ་སྒྲུབ་པ་མི་འཐད་དེ། དེ་ལྟ་ན་རྟགས་འདི་ལ་བརྟེན་པའི་རྗེས་དཔག་གི་
རྒྱུན་གོམས་པ་ལས་སྐྱེས་པའི་འཕགས་པའི་མཉམ་བཞག་ཡེ་ཤེས་ཀྱི་འཛིན་སྟངས་ལ་དེ་གཉིས་རྫས་གཅིག་ཏུ་འཛིན་
པ་ཡོད་པར་འགྱུར་རོ་ཞེ་ན། དེ་ནི་ཁྱེད་རང་ལའང་མཚུངས་ཏེ། རྟགས་འདིས་དེ་གཉིས་རྫས་ཐ་དད་མ་ཡིན་པར་
སྒྲུབ་པ་ཡིན་ན། དེ་འདྲ་བའི་ཡེ་ཤེས་ཀྱི་འཛིན་སྟངས་ལ་དེ་གཉིས་རྫས་ཐ་དད་མ་ཡིན་པར་འཛིན་པ་ཡོད་པར་
འགྱུར་རོ། ། ཞེས་བརྗོད་ན་ཅི་སྨྲ། ནས། དེས་ན་རྗེས་དཔག་དེ་ལ་དེ་གཉིས་རྫས་གཅིག་ཏུ་འཛིན་པའི་འཛིན་
སྟངས་ཡོད་ན། རྗེས་དཔག་དེའི་རྒྱུན་གོམས་པར་བྱས་བ་ལས་སྐྱེས་པའི་འཕགས་པའི་ཡེ་ཤེས་ལའང་འཛིན་སྟངས་
དེ་ཡོད་མི་དགོས་ཏེ། སྦྱོར་ལམ་ལ་རྟོག་པའི་འཛིན་སྟངས་ཡོད་ཀྱང་མཐོང་ལམ་ལ་ཡོད་མི་དགོས་པ་བཞིན་ནོ། །
ཞེས་དང་། ཀུན་གཞིའི་མཐའ་དཔྱོད་ལས། རྟགས་འདིའི་བསྒྲུབ་བྱ་ལ་དེ་གཉིས་རྫས་གཅིག་པ་འགོད་པར་རྣམ་
འགྲེལ་ཊཱིཀ་ཆེན་དང་ལྕང་སྐྱ་གྲུབ་མཐར་གསུངས་ལ། ཡིག་ཆའི་སྐབས་ལྔ་པར་དངོས་ཟིན་དེ་ལྟར་བཀོད་ན་རྗེས་
ཁྱབ་མི་འགྲུབ་པས་མི་རུང་བར་གསུངས་ཀྱང་རྟགས་དེ་ལ་བརྟེན་ནས་རྫས་གཅིག་ཏུ་རྟོགས་དགོས་པར་དགོངས་པ་
མཐུན་ནོ། ། ཞེས་གསུངས་པའི་ཕྱིར། གཞན་ཡང་། རྟགས་འདི་སྔོན་པོ་དང་སྔོན་འཛིན་ཤེས་པ་གཉིས་རྫས་
གཅིག་ཏུ་སྒྲུབ་བྱེད་ཀྱི་རྟགས་ཡང་དག་ཡིན་པའི་ཕྱིར་ཏེ། རྟགས་དེ་དེ་གཉིས་རྫས་ཐ་དད་འགོག་བྱེད་ཡིན་པའི་
ཕྱིར། ཁྱབ་སྟེ། རྫས་གྲུབ་གཞིར་བཞག་ན། གཞི་དེ་རྫས་ཐ་དད་ཡིན་པ་རྣམ་པར་བཅད་ན་རྫས་གཅིག་ཡིན་པར་
ཡོངས་གཅོད་ལ་གྲུབ་དགོས་པའི་ཕྱིར། རྫས་སུ་གྲུབ་ན་རྫས་གཅིག་དང་རྫས་ཐ་དད་གང་རུང་ཡིན་དགོས་པའི་
ཕྱིར་ཏེ། ཡོད་ན་གཅིག་དང་ཐ་དད་གང་རུང་ཡིན་དགོས་པ་བཞིན་ཡིན་པའི་ཕྱིར། གཞན་ཡང་དེ་ལྟར་དུ་ཐལ།
བུམ་འཛིན་རྟོག་པ་ལ་བུམ་པར་སྣང་བ་དང་བུམ་འཛིན་རྟོག་པ་གཉིས་ལྷན་ཅིག་དམིགས་ངེས་མ་ཡིན་པའི་ཕྱིར་ཏེ།
དེ་གཉིས་ཀྱི་གཅིག་ཚད་མས་ངེས་ན་གཅིག་ཤོས་ཚད་མས་ངེས་པས་མ་ཁྱབ་པའི་ཕྱིར། ཕྱི་རོལ་རྒྱང་འཕེན་པས།
བུམ་པ་མི་རྟག་པར་འཛིན་པའི་རྟོག་པ་ལ་བུམ་པ་མི་རྟག་པར་སྣང་བ་རྟོགས་ཀྱང་། དེ་འདྲ་བའི་རྟོག་པ་མ་རྟོགས་

• 294 • གྲུབ་མཐའི་དོགས་དཔྱོད།
ས་་་པ
པའི་ཕྱིར། དང་པོ་དེར་ཐལ། བུམ་པ་མི་རྟག་པའི་དོན་སྤྱི་རྟོགས་པའི་གང་ཟག་ཡིན་པའི་ཕྱིར་ཏེ། བུམ་པ་མི་
རྟག་པར་རྟོགས་པའི་རྗེས་དཔག་རྒྱུད་ལྡན་གྱི་གང་ཟག་ཡིན་པའི་ཕྱིར། གཉིས་པ་དེར་ཐལ། དེ་འདྲ་བའི་རྗེས་
དཔག་མ་རྟོགས་པའི་གང་ཟག་ཡིན་པའི་ཕྱིར། ཁྱབ་སྟེ། རྒྱང་འཕེན་གྱི་རྒྱུད་ལ་བུམ་པ་མི་རྟག་པར་རྟོགས་པའི་
རྗེས་དཔག་དང་རྒྱུན་ཐ་དད་པའི་བུམ་པ་མི་རྟག་པར་འཛིན་པའི་རྟོག་པ་མེད་པའི་ཕྱིར་ཏེ། དེ་འདྲ་བའི་རྗེས་
དཔག་རང་རྒྱུད་ལ་སྐྱེས་ནས་མ་ཉམས་པའི་གང་ཟག་ཡིན་པའི་ཕྱིར། མདོར་ན་བུམ་འཛིན་རྟོག་པ་དང་བུམ་པའི་
དོན་སྤྱི་གཉིས་གང་ཟག་ཤེས་པ་གང་གི་དབང་དུ་བྱས་ཀྱང་དུས་མཉམ་དུ་རྟོགས་དགོས་པར་སྒྲུབ་བྱེད་མེད་པའི་ཕྱིར་
དང་། སེམས་དང་སེམས་བྱུང་ལྷན་ཅིག་དམིགས་ངེས་མ་ཡིན་པའི་རྒྱུ་མཚན་ཡང་དེ་ཡིན་པའི་ཕྱིར་ཏེ། སྐབས་ལྔ་
བའི་མཐའ་དཔྱོད་ལས། དང་པོ་གྲུབ་སྟེ། སེམས་མ་དམིགས་པར་སེམས་བྱུང་དམིགས་པ་ཡོད་ཅིང་སེམས་བྱུང་མ་
དམིགས་པར་སེམས་དམིགས་པ་ཡོད་པའི་ཕྱིར། ཞེས་གསུངས་པའི་ཕྱིར། ལྔ་པ་མི་འཐད་པར་ཐལ། སྐབས་ལྔ་
པའི་མཐའ་དཔྱོད་ལས། སྔོན་པོ་དང་སྔོན་འཛིན་ཤེས་པ་ལྷན་ཅིག་དམིགས་ངེས་ཡིན་ཟེར་ན། སྔོན་པོ་ཆོས་ཅན།
སྔོན་འཛིན་ཤེས་པ་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་དེ་དང་ལྷན་ཅིག་དམིགས་ངེས་ཡིན་པའི་ཕྱིར།
ཁྱབ་སྟེ། ནས། རྩ་བར་འདོད་ན། སྔོན་པོ་ཚད་མས་མ་དམིགས་པའི་ས་ཕྱོགས་ཆོས་ཅན། སྔོན་པོ་ཡོད་པར་
ཐལ། སྔོན་འཛིན་ཤེས་པ་ཡོད་པའི་ཕྱིར། དེར་ཐལ། སྔོན་པོ་ཞེས་པའི་སྒྲ་ཡོད་པའི་ཕྱིར། ཁྱབ་སྟེ། རྟོག་ཡུལ་
ན་ཡོད་པ། སྔོན་པོ་ཞེས་པའི་སྒྲ་ཆོས་ཐམས་ཅད་འཇུག་རུང་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། ཞེས་
གསུངས་པའི་ཕྱིར། གཞན་ཡང་། སྔོན་པོ་དང་སྔོན་འཛིན་ཤེས་པ་གཉིས་བྱེ་མདོ་གཉིས་ཀྱི་ངོར་ལྷན་ཅིག་
དམིགས་ངེས་མ་ཡིན་པའི་ཕྱིར་ཏེ། དེ་གཉིས་ཀྱི་ལུགས་ལ་སྔོན་པོ་སྔོན་འཛིན་ཤེས་པའི་རྒྱུ་ཡིན་པའི་ཕྱིར་དང་།
སྔོན་པོ་ཕྱི་རོལ་དོན་དུ་གྲུབ་པའི་ཕྱིར། སྔོན་པོའི་འགག་གཞིའང་ཡོད་པའི་ཕྱིར་ཟེར་ན་དཔྱད་གཞི་ཆེ། གསེར་
ཕྲེང་ལས། སྦྱོར་བ་འདིའི་ཆོས་ཅན་གྱི་དོན་ནི་དོན་སྣང་དང་དེ་སྣང་གི་བློ་གཉིས་སོ། ། དམ་བཅའི་དོན་ནི་དེ་
གཉིས་རྫས་ཐ་དད་དུ་མེད་པ་སྟེ། དེ་ཡང་རྣམ་རྫུན་པ་ལྟར་ན་ཐ་དད་བཀག་ཙམ་ཡིན་གྱི་རྣམ་བདེན་པ་ལྟར་ན་རྫས་
གཅིག་ཏུ་སྒྲུབ་པར་འདོད་དེ། རྟགས་ཀྱི་དོན་ནི་དེ་གཉིས་དུས་གཅིག་པས་ན་ལྷན་ཅིག དམིགས་པ་ནི་རྟོགས་པ།
ངེས་པ་ནི་གཅིག་རྟོགས་པ་ལ་གཅིག་ཤོས་རྟོགས་པས་ཁྱབ་པའོ། ། ཞེས་དང་། གལ་ཏེ་འདི་ཙམ་ཞིག་གཟུང་བ་
བདེན་མེད་ཀྱི་དོན་ཡིན་ན་མདོ་སྡེ་བས་ཀྱང་གཟུང་བ་བདེན་མེད་དུ་འདོད་པར་འགྱུར་ཞེ་ན། ཉེས་པ་མེད་དེ།
མདོ་སྡེ་བས་དོན་སྣང་དེ་དབང་པོའི་རྣམ་རིག་ལས་གཞན་དུ་མི་འདོད་ཀྱང་རྣམ་པ་དེ་ཕྱི་རོལ་གྱིས་གཏད་པར་
འདོད་ལ། འདིར་ནི་བག་ཆགས་ཀྱི་མཐུས་ཤེས་པ་ཡུལ་གྱི་རྣམ་པ་ཅན་དུ་སྐྱེ་བར་འདོད་པས་སོ། ། ཞེས་གསུངས་
ལ། བཤད་ཚུལ་འདི་དང་མི་མཐུན་པར་སྡེ་བདུན་རྒྱན་ལས། གཟུགས་སོགས་ཡུལ་ལྔ་བོ་རང་རང་གི་རང་འཛིན་

• 295 •
གྲུབ་མཐའི་དོགས་དཔྱོད།
དབང་ཤེས་དང་རྫས་གཅིག་ཏུ་སྒྲུབ་པའི་ལྷན་ཅིག་དམིགས་ངེས་ཀྱི་རྟགས་ཀྱི་ཆོས་ཅན་ཡིན་ལ། དེའི་ཕྱིར་སྔོ་
འཛིན་མིག་ཤེས་དང་རྫས་གཞན་མ་ཡིན་པར་སྒྲུབ་པའི་ལྷན་ཅིག་དམིགས་ངེས་ཀྱི་ཆོས་ཅན་དུ་ཡང་སྔོན་པོ་ཉིད་
གཟུང་བར་བྱ་བ་ཡིན་ནོ། ། ཞེས་དང་། དེ་ནི་བསྒྲུབ་བྱའི་ཆོས་ཀྱི་དོན་བཤད་པར་བྱ་སྟེ། དེ་ཡང་གཞན་དག་ན་
རེ། རྣམ་བདེན་པ་ལྟར་ན་རྫས་གཅིག་ཏུ་སྒྲུབ་པར་བྱེད་པ་ཡིན་ལ། རྣམ་རྫུན་པ་ལྟར་ན་རྫས་གཞན་མ་ཡིན་པ་
ཙམ་དུ་སྒྲུབ་པ་ཡིན་ནོ་ཞེས་ཟེར་བ་ནི། རྣམ་པ་ཆོས་ཅན་དུ་འཛིན་ན་བདེན་ཀྱང་། རྣམ་པ་ཆོས་ཅན་ཡིན་པ་ལ་
གོང་དུ་སྐྱོན་བསྟན་ཟིན་ཏོ། ། དེ་བས་ན་སྔོན་པོ་སོགས་ནི་སྔོ་འཛིན་མིག་ཤེས་སོགས་དང་རྫས་གཅིག་ཏུ་འདོད་པ་
ལ་རྣམ་བདེན་རྫུན་གཉིས་ཀ་མཐུན་པའི་ཕྱིར་དང་། ཆོས་ཅན་དུ་ཡང་སྔོ་སོགས་ཉིད་གཟུང་བྱ་ཡིན་པར་བཤད་
ཟིན་པའི་ཕྱིར། རྫས་གཅིག་ཏུ་གྲུབ་པ་དང་རྫས་གཞན་མ་ཡིན་པར་སྒྲུབ་པ་གཉིས་ཀ་ལྟར་ཡང་མི་འཐད་པ་མེད་ལ།
ཞེས་སོགས་དང་། དེས་ན་ལྷན་ཅིག་དམིགས་པར་ངེས་པའི་དོན་ནི་འདི་ཡིན་ཏེ། ལྷན་ཅིག་ཅེས་པ་སྐབས་འདིར་
ཡུལ་དུས་གཅིག་པའི་དོན་ཡིན་ལ། དམིགས་པ་ནི་ཚད་མས་དམིགས་པ་དང་། ངེས་པ་ནི་ཁྱབ་པའི་དོན་ཡིན་པས།
གཅིག་ཚད་མས་དམིགས་པའི་དུས་དེའི་ཚེ་གཅིག་ཤོས་ཀྱང་ཚད་མས་དམིགས་པས་ཁྱབ་ལ། གཅིག་ཤོས་ཚད་མས་
དམིགས་པའི་དུས་དེའི་ཚེ་ཡང་གཅིབ་ཚད་མས་དམིགས་པས་ཁྱབ་ཅེས་ཤེས་པར་བྱ་སྟེ། དཔེར་ན་སྔོན་པོ་སྔ་
འཛིན་མངོན་སུམ་ཚད་མས་དམིགས་པ་དང་མཉམ་དུ་སྔོ་འཛིན་མངོན་སུམ་རང་མྱོང་བའི་རང་རིག་མངོན་སུམ་
ཚད་མས་དམིགས་པས་ཁྱབ་ལ། སྔོན་འཛིན་མངོན་སུམ་ཚད་མས་རང་རིག་མངོན་སུམ་ཚད་མས་དམིགས་པའི་ཚེ་
སྔོན་པོ་ཡང་སྔོ་འཛིན་མངོན་སུམ་ཚད་མས་དམིགས་པས་ཁྱབ་ཅེས་པ་ལྟ་བུའོ། ། ཞེས་བྱུང་། རིགས་རྒྱན་ལས།
ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་པོ་དང་སྔོར་སྣང་དབང་ཤེས་རྫས་གཅིག་ཏུ་སྒྲུབ་པ་ཡིན་པའང་མི་འཐད་
དེ། བུམ་འཛིན་རྟོག་པ་དང་བུམ་འཛིན་རྟོག་པ་ལ་བུམ་པར་སྣང་བ་ཆོས་ཅན། རྫས་གཅིག་ཡིན་པར་ཐལ། ལྷན་
ཅིག་དམིགས་ངེས་ཡིན་པའི་ཕྱིར་རོ་ཞེས་པ་ནི། གསེར་ཕྲེང་སྡེ་བདུན་རྒྱན་གཉིས་ཀ་དང་མི་མཐུན་ལ། ཡང་དེ་
ཉིད་ལས། སྔོན་པོ་དང་སྔོར་སྣང་དབང་ཤེས་གཉིས་ལྷན་ཅིག་དམིགས་ངེས་ཀྱི་རྟགས་ཀྱིས་རྫས་གཞན་མ་ཡིན་པར་
སྒྲུབ་པའང་མི་འཐད་དེ། དེ་གཉིས་ལྷན་ཅིག་དམིགས་ངེས་མ་ཡིན་པའི་ཕྱིར། རྟགས་མ་གྲུབ་ན། སྔོན་འཛིན་
ཡིད་ཀྱི་མངོན་སུམ་ཆོས་ཅན། སྔོར་སྣང་དབང་ཤེས་དམིགས་བྱེད་ཀྱི་བདག་ཉིད་དུ་སྐྱེས་པར་ཐལ། སྔོན་པོ་
དམིགས་པའི་ཕྱིར། ཁྱབ་པ་ཁས། ཞེས་གཞན་ལུགས་བཀག་པ་དང་། ཡང་དེ་ཉིད་ལས། ཆོས་ཅན་གྱི་དོན་ནི་
སྔོན་པོ་དང་སྔོ་འཛིན་ཤེས་པ་ལྟ་བུ་སྟེ། ཞེས་རང་ལུགས་བཞག་པ་མི་འགལ་ཚུལ་ཇི་ལྟར་ཡིན་དཔྱད་དགོས་ལ།
ཡང་དེ་ཉིད་ལས། སྔོན་པོ་ཆོས་ཅན། སྔོ་འཛིན་ཤེས་པ་དང་ལྷན་ཅིག་དམིགས་ངེས་ཡིན་ཏེ། སྔོ་འཛིན་ཤེས་པ་
དང་ཐ་དད་གང་ཞིག ཁྱོད་དམིགས་ན་སྔོ་འཛིན་ཤེས་པ་དམིགས་པའི་བདག་ཉིད་དུ་སྐྱེས་པས་ཁྱབ། དེ་དམིགས་

• 296 •
 གྲུབ་མཐའི་དོགས་དཔྱོད།
་-- --- - --- - --- ས་-- -- -
ན་ཡང་ཁྱོད་དམིགས་བྱེད་ཀྱི་བདག་ཉིད་དུ་སྐྱེས་པས་ཁྱབ་པའི་ཕྱིར། ཞེས་པའང་སྔར་བཤད་པ་དང་མི་མཐུན་
པས་དཔྱད་རྒྱུ་ཡོད། ཁ་ཅིག་ན་རེ། ཉན་ཐོས་སྡེ་གཉིས་གས་སྔོ་འཛིན་མིག་ཤེས་ལ་སྔོན་པོར་སྣང་བ་དེ་སྔོན་པོ་
དང་ཕྱི་རོལ་གྱི་དོན་ཡིན་པར་འདོད་པའི་ཕྱིར་ཏེ། རྣམ་ངེས་དར་ཊཱིཀ་ལས། ཁ་ཅིག་སྔོན་པོར་སྣང་བ་རྩོད་གཞིར་
འཛིན་པ་མི་རིགས་ཏེ་ཉེས་པ་དེ་དག་ཡོད་པའི་ཕྱིར་རོ་ཟེར་བ་མི་རིགས་ཏེ། ཉན་ཐོས་སྡེ་གཉིས་གས་དབང་ཤེས་མ་
འཁྲུལ་བ་ལ་སྔོན་པོར་སྣང་བ་སྔོན་པོ་ཉིད་དུ་ཁས་བླངས་པའི་ཕྱིར། དེ་ནི་སྔོན་པོ་སྣང་བ་དང་སྔོན་པོར་སྣང་བ་ཁྱད་
མ་ཕྱེ་བའི་གཏམ་མོ། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་དེ། མདོ་སྡེ་བས་སྔོན་པོར་སྣང་བ་
དངོས་པོར་མི་འདོད་པའི་ཕྱིར་ཏེ། རིགས་རྒྱན་ལས། མདོ་སྡེ་བས་སྔོན་པོར་སྣང་བ་དངོས་པོར་མི་འདོད་པའི་
ཕྱིར། ཞེས་གསུངས་པའི་ཕྱིར་ཟེར་བ་དག་ལའང་དཔྱད་དགོས། རྣམ་ངེས་དར་ཊཱིཀ་གི་བཤད་ཚུལ་ཡང་སྔར་
བཤད་པ་དང་མི་མཐུན་ཏེ། དེ་ཉིད་ལས། སྔོན་པོ་འདི་སྔོར་སྣང་དབང་ཤེས་དང་རྫས་ཐ་དད་རྣམ་པར་བཅད་
ཙམ་གྱི་མེད་པར་དགག་པ་སྒྲུབ་པ་ཡིན་གྱི། མ་ཡིན་དགག་དང་རྫས་གཅིག་པ་སོགས་དངོས་ཀྱི་བསྒྲུབ་བྱར་འཛིན་
པ་མིན་ནོ། ། ཞེས་ལྷན་ཅིག་དམིགས་ངེས་ཀྱི་རྟགས་ཀྱི་བསྒྲུབ་བྱ་ལ་མེད་དགག་ཡིན་པས་ཁྱབ་པར་གསུངས་པ་
དང་། ཡང་དེ་ཉིད་ལས། འགལ་ཟླ་བསྒྲུབས་ནས་འགོག་པ་འགལ་དམིགས་དང་། དེའི་ནང་ནས་ཀྱང་ཁྱབ་བྱེད་
འགལ་དམིགས་ཀྱི་གཏན་ཚིགས་ཡིན་ལ། དོན་དང་ཐ་སྙད་གཉིས་ཀ་སྒྲུབ་པར་ཤེས་པར་བྱའོ། ། ཞེས་ལྷན་ཅིག་
དམིགས་ངེས་དེ་དེ་སྒྲུབ་ཀྱི་དོན་དང་ཐ་སྙད་གཉིས་ཀ་སྒྲུབ་པར་བྱེད་པའི་ཁྱབ་བྱེད་འགལ་དམིགས་ཀྱི་གཏན་ཚིགས་
སུ་གསུངས་པ་དང་། ལྷན་ཅིག་དམིགས་ངེས་ཀྱི་དོན་ཡང་དེ་ཉིད་ལས། ལྷན་ཅིག་པ་ནི་དུས་གཅིག་པ་དང་
དམིགས་པ་ནི་རྟོགས་པ་དང་ངེས་པ་ནི་སྔོན་པོ་རྟོགས་ན་སྔོན་འཛིན་རྟོགས་པ་དང་གྲུབ་བདེ་རྫས་གཅིག་ལ། སྔོ་
འཛིན་རྟོགས་ན་སྔོན་པོ་རྟོགས་པ་དང་སྒྲུབ་པ་དེ་རྫས་གཅིག་ཏུ་སྐྱེས་པ་ངེས་པར་དེའི་རིགས་ལ་གནས་པས་ཁྱབ་
པའི་དོན་ཡིན་གྱི། སྔོན་པོ་རྟོགས་ན་སྔོན་འཛིན་རྟོགས་པ་དང་སྔོན་འཛིན་རྟོགས་ན་སྔོན་པོ་རྟོགས་པས་ཁྱབ་པའི་
དོན་དུ་བྱེད་པ་ནི་ལོག་པར་འཆད་པ་ཡིན་ཏེ། ཞེས་སོགས་དང་། སྔོན་པོ་དམིགས་བྱེད་མྱོང་བའི་རང་རིག་མངོན་
སུམ་དང་སྔོན་འཛིན་དམིགས་བྱེད་མྱོང་བའི་རང་རིག་མངོན་སུམ་གཉིས་ཀ་ཆ་ཤས་སུ་ལྡན་པའི་ཆ་ཅན་རང་རིག་
མངོན་སུམ་ཚད་མ་དེས་སྔོན་པོ་དམིགས་པ་དང་སྔོན་འཛིན་དམིགས་པ་ཡ་བྲལ་དུ་ཡོད་པ་ཁེགས་ཤིང་དུས་གཅིག་ཏུ་
དམིགས་པ་ལ་བརྟེན་ནས་འགྲུབ་པ་ཡིན་ནོ་ཞེས་བྱུང་ངོ་། ། དེས་ན་རྗེ་ཡབ་སྲས་ཀྱི་ཡིག་ཆ་རྣམས་ཀྱི་བཤད་ཚུལ་མི་
མཐུན་པ་མང་བས་རྗེའི་དགོངས་པ་མཐུར་ཐུག་གང་ཡིན་དཔྱད་གཞི་ཤིན་ཏུ་ཆེ་ལ། གཞན་ཡང་། སྔོན་འཛིན་
ཤེས་པའི་སྔ་རོལ་ཏུ་གྲུབ་པའི་སྔོན་པོ་ཡོད་མེད་དང་། སྔོན་པོ་མཐོང་བའི་མིག་དབང་གི་ཡུལ་དུ་གྱུར་བའི་སྔོན་པོ་
མིག་དབང་དེ་དང་དུས་མཉམ་ཡིན་མིན་སོགས་སྤྲོ་བྱ་མང་། གྲུབ་བཤད་ལས། ཡང་ལ་ལ་ན་རེ། ལྷས་སྦྱིན་དང་

• 297 •
གྲུབ་མཐའི་དོགས་དཔྱོད།
མཆོད་སྦྱིན་གཉིས་ཀྱིས་བྱད་གཟུགས་གཅིག་ལ་དམིགས་པའི་ཚེ་མིག་ཤེས་གཉིས་ཕན་ཚུན་གཅིག་ལ་གཅིག་དམིགས་
བྱེད་ཀྱི་བདག་ཉིད་དུ་སྐྱེས་པར་ཐལ། དེའི་ཚེ་ལྷས་སྦྱིན་གྱིས་དམིགས་པའི་གཟུགས་གང་ཡིན་མཆོད་སྦྱིན་གྱི་མིག་
ཤེས་ཀྱིས་ཀྱང་དམིགས་པའི་ཕྱིར། དེར་ཐལ། དེའི་ཚེ་དེ་བྱད་གཟུགས་གཅིག་གི་གཟུགས་ལ་ཐུན་མོང་དུ་དམིགས་
པའི་ཕྱིར་ན་མ་ཁྱབ། རྟགས་གྲུབ་སྟེ། དེ་ལྟར་ཐུན་མོང་དུ་བལྟས་ཀྱང་གཅིག་ལ་སྣང་བ་གཅིག་ཤོས་ལ་སྣང་མི་
དགོས་པའི་ཕྱིར། ཞེས་གསུངས་ལ། སྐབས་ལྔ་བའི་མཐའ་དཔྱོད་ལས། ལྷས་སྦྱིན་དང་མཆོད་སྦྱིན་གཉིས་ཀྱིས་
ཡུལ་སྔོན་པོ་གཅིག་ཐུན་མོང་དུ་དངོས་སུ་དམིགས་པའི་ཚེ་དེ་འདྲ་བའི་ལྷས་སྦྱིན་གྱི་མིག་ཤེས་ཆོས་ཅན། ཁྱོད་
མཆོད་སྦྱིན་གྱི་མིག་ཤེས་དེས་དངོས་སུ་དམིགས་པར་ཐལ། ཁྱོད་ཀྱིས་མཆོད་སྦྱིན་གྱི་མིག་ཤེས་ལ་སྣང་བའི་སྔོན་པོ་
དངོས་སུ་དམིགས་པའི་ཕྱིར། དེར་ཐལ། སྔོན་པོ་ལ་ལྟ་བའི་ལྷས་སྦྱིན་དང་མཆོད་སྦྱིན་གྱི་མིག་ཤེས་གཉིས་ཀས་
སྔོན་པོ་གཅིག་ལ་ཐུན་མོང་དུ་དམིགས་པའི་ཕྱིར་ན། རིགས་རྒྱན་གྱིས་མ་ཁྱབ་སྟེ། གཅིག་ལ་སྣང་བ་གཅིག་ཤོས་ལ་
མི་སྣང་ཟེར། སྡེ་བདུན་རྒྱན་ལྟར་ན་གཅིག་ལ་སྣང་བ་གཅིག་ཤོས་ལ་མི་སྣང་བ་རྟགས་མ་གྲུབ་སྟེ། དེ་གཉིས་རིགས་
མཐུན་པའི་བག་ཆགས་སད་པའི་མིག་ཤེས་ཅན་ཡིན་པའི་ཕྱིར། རྣམ་འགྲེལ་ལས། རིགས་མཐུན་བག་ཆགས་སད་
པ་ཅན། ། ཞེས་གསུངས་པའི་ཕྱིར། དེས་ན་སྡེ་བདུན་རྒྱན་ལྟར་ན། སྔོན་པོ་དང་སྔོན་འཛིན་ཚད་མ་དུས་མཉམ་
དུ་ཚད་མས་དམིགས་པས་ཁྱབ་ཀྱང་། སྔོན་པོ་དམིགས་བྱེད་ཀྱི་ཚད་མ་གཅིག་གིས་སྔོན་འཛིན་ཀྱང་གྲུབ་པར་མི་
བཞེད་པའི་ཕྱིར། འདི་ལེགས་པར་སེམས་ཏེ། ཞེས་གསུངས་པ་གཉིས་མི་མཐུན་པས་ཀུན་མཁྱེན་བླ་མའི་དགོངས་
པ་མཐར་ཐུག་གང་ཡིན་དཔྱད་དགོས། གཞན་ཡང་། མདོ་སྡེ་བས་གཟུགས་སྒྲ་སོགས་རྟོགས་པར་ནི་འདོད་དགོས་
ལ། དེའི་ཚེ་ཤེས་པའི་བདག་ཉིད་དུ་གྱུར་བའི་གཟུགས་རྟོགས་མ་རྟོགས་སོགས་དཔྱད་རྒྱུ་མང་ངོ༌། ། ཁ་ཅིག
སེམས་དང་སེམས་བྱུང་གཉིས་ལྷན་ཅིག་དམིགས་ངེས་མ་ཡིན་ཏེ། སྐབས་ལྔ་བའི་མཐའ་དཔྱོད་ལས། དེའི་རྟགས་
རེ་རེ་ནས་མ་གྲུབ་སྟེ། སེམས་སེམས་བྱུང་གཉིས་ལྷན་ཅིག་དམིགས་ངེས་མ་ཡིན་པ་གང་ཞིག སངས་རྒྱས་ཀྱི་ཡེ་
ཤེསདང་སེམས་ཅན་གྱི་ཤེས་པ་གཉིས་ལྷན་ཅིག་དམིགས་ངེས་མ་ཡིན་པའི་ཕྱིར། དང་པོ་གྲུབ་སྟེ། སེམས་མ་
དམིགས་པར་སེམས་བྱུང་དམིགས་པ་ཡོད་ཅིང་སེམས་བྱུང་མ་དམིགས་པར་སེམས་དམིགས་པ་ཡོད་པའི་ཕྱིར།
དེར་ཐལ། དེ་གཉིས་སོ་སོར་ཚད་མས་དེ་ལྟར་དམིགས་པ་ཡོད་པའི་ཕྱིར། ཆོས་མཆོག་གི་འགྲེལ་བ་ལས། སེམས་
དང་སེམས་ལས་བྱུང་བས་ཀྱང་འཁྲུལ་བར་མི་འགྱུར་ཏེ། དེ་དག་རྣམས་ཀྱང་སོ་སོར་བདག་ཉིད་ཡང་དག་པར་
དམིགས་པའི་ཕྱིར་རོ། ། ཞེས་གསུངས་པའི་ཕྱིར། གཉིས་པ་གྲུབ་སྟེ། སེམས་ཅན་གྱི་ཤེས་པ་དམིགས་ཀྱང་
སངས་རྒྱས་ཀྱི་ཡེ་ཤེས་མ་དམིགས་པ་མཐའ་ཡས་པ་ཡོད་པའི་ཕྱིར། ཞེས་གསུངས་པའི་ཕྱིར་ཟེར། ལ་ལས། དེ་མི་
འཐད་པར་ཐལ། སེམས་དང་སེམས་བྱུང་ལྷན་ཅིག་དམིགས་ངེས་ཡིན་པའི་ཕྱིར་ཏེ། སྡེ་བདུན་རྒྱན་ལས། འོ་ན།

: 298 •
གྲུབ་མཐའི་དོགས་དཔྱོད།
- - - མ
གཙོ་བོ་སེམས་དང་དེའི་འཁོར་དུ་བྱུང་བའི་སེམས་བྱུང་རྣམས་ཀྱང་ལྷན་ཅིག་དམིགས་ངེས་སུ་ཐལ། ཕན་ཚུན་
གཅིག་ཚད་མས་དམིགས་པ་དང་དུས་མཉམ་དུ་གཅིག་ཤོས་ཀྱང་ཚད་མས་དམིགས་པས་ཁྱབ་པའི་ཕྱིར། དེར་ཐལ།
གཙོ་བོ་སེམས་རང་རིག་མངོན་སུམ་གྱིས་མྱོང་བ་དང་དུས་མཉམ་དུ། དེའི་འཁོར་གྱི་སེམས་བྱུང་རྣམས་ཀྱང་རང་
རིག་མངོན་སུམ་གྱིས་མྱོང་བས་ཁྱབ་པའི་ཕྱིར་རོ། ། ལྷན་ཅིག་དམིགས་ངེས་ཡིན་པར་འདོད་ན། རྫས་གཅིག་ཏུ་
འགྱུར་རོ་ཞེ་ན། གཙོ་བོ་སེམས་དང་དེའི་འཁོར་དུ་བྱུང་བའི་སེམས་བྱུང་རྣམས་རྫས་གཅིག་ཡིན་པར་འདོད་པ་
ཡིན་ཏེ། གཙོ་བོ་སེམས་དང་དེའི་འཁོར་གྱི་སེམས་བྱུང་རྣམས་རྫས་ཐ་དད་ཡིན་ན། བདག་གཅིག་འབྲེལ་མེད་
ཅིང་། དུས་མཉམ་ཡིན་པའི་ཕྱིར་རྟེན་བྱུང་འབྲེལ་ཡང་མེད་པས། འབྲེལ་མེད་དོན་གཞན་དུ་འགྱུར་ལ། དེ་
འདོད་ན། རྟེན་དང་བརྟེན་པ་མ་ཡིན་པར་ཐལ་ལོ། ། དེ་འདོད་ན། གཙོ་བོ་དང་འཁོར་གྱི་རྣམ་བཞག་བཏགས་
པ་ཙམ་དུ་འགྱུར་རོ། ། ཞེས་གསུངས་པའི་ཕྱིར་ཟེར་བ་ལ། ཁོ་ན་རེ། སེམས་ཁས་བླངས་ནས་སེམས་བྱུང་ཁས་མི་
ལེན་པ་ཡོད་པས། དེ་གཉིས་ལྷན་ཅིག་དམིགས་ངེས་མ་ཡིན་པའི་ཕྱིར་ཏེ། ལྷན་ཅིག་དམིགས་ངེས་ཡིན་ན། ཡུལ་
དུས་སུ་གྲུབ་མཐའ་གང་ཟག་གང་གི་དབང་དུ་ཀྱང་དེ་གཉིས་ཀ་ཡོད་དགོས་ལ། རྣམ་ཤེས་གཅིག་པུར་འདོད་པའི་
ལུགས་ལ་སེམས་བྱུང་མེད་པའི་ཕྱིར་ཟེར་ན། འདི་དག་དཀའ་གནས་ཡིན་པས་དཔྱད་བྱ་མང་ཡང་འདིར་དེ་ཙམ་
ལས་མ་སྤྲོས་ལ། དབུ་མའི་ལམ་བཅུ་གསུམ་དང་རྣམ་གཡེང་གི་རྟོག་པ་བཅུའི་དོགས་དཔྱོད་ཀྱང་ཟུར་དུ་བཀོད་
པར་འདོད་དོ། ། ལ་ལས། གྲུབ་འགྲེལ་ལས། རྩ་ཤེ་ཆོས་ཅན། དབུ་མ་ཞེས་བྱ་སྟེ་ཞེས་སོགས་དང་། དབུ་མའི་
ལམ་མཐའ་གཉིས་སྤངས་པར་སྒྲུབ་པའི་རིགས་པ་དང་གཞི་ལམ་འབྲས་གསུམ་ཆོས་ཅན། དབུ་མ་ཞེས་བྱ་སྟེ།
ཞེས་སོགས་ཀྱིས་དབུ་མའི་བསྟན་བཅོས་དང་དབུ་མའི་རིགས་པ་དང་གཞི་ལམ་འབྲས་གསུམ་གྱི་རྣམ་བཞག་དབུ་
མར་གསུངས་པ་ལྟ་བུར་སྣང་ཡང་དེ་དག་དབུ་མར་མི་རུང་སྟེ། དབུ་མ་ཡིན་ན། སྟོང་ཉིད་ཡིན་དགོས་པའི་ཕྱིར་ཏེ།
དབུ་མའི་མཐའ་དཔྱོད་ལས། ཁྱོད་ཇི་ལྟ་བ་བཞིན་འཛིན་པའི་ལྟ་བ་དེ་དབུ་མའི་ལྟ་བ་ཡིན་པར་ཐལ། ཁྱོད་དབུ་མ་
ཡིན་པའི་ཕྱིར། འདོད་མི་ནུས་ལ། ཁྱབ་སྟེ། གཞི་དེ་དབུ་མ་ཡིན་ན། དེ་རང་གི་ངོར་ཤར་ནས་བཟུང་བའི་ལྟ་བ་
དེས་རྟག་ཆད་ཀྱི་མཐའ་གཉིས་རྣམ་བཅད་ལ་ཁེགས་ནས་བཟུང་བ་གཅིག་དགོས་པའི་ཕྱིར་ཞེས། གསུངས་པའི་
ཕྱིར། དེས་ན་གྲུབ་འགྲེལ་དུ་དབུ་མ་ཞེས་པའི་སྒྲའི་འཇུག་གཞི་ལ་དེ་དག་ཡོད་ཙམ་བསྟན་པ་ཡིན་ཏེ། དབུ་མའི་
མཐའ་དཔྱོད་དུའང་། དབུ་མ་ཞེས་པའི་ཐ་སྙད་དབུ་མའི་གཞུང་དང་། དེའི་གྲུབ་མཐའ་དང༌། དེ་སྒྲོག་པ་པོའི་
གང་ཟག་གསུམ་ལ་འཇུག་པ་ལས་འདིར་བསྟན་བཅོས་ལ་བྱེད་པའི་ཕྱིར། ཞེས་པ་ལྟར་ཡིན་པའི་ཕྱིར་ཟེར། ལ་
ལས། མི་འཐད་དེ། དབུ་མ་ཞེས་པའི་ཐ་སྙད་འཇུག་གཞི་ལ་སྟོང་ཉིད་གཅིག་དགོས་པའི་ཕྱིར། ཀུན་རྫོབ་ཞེས་
པའི་ཐ་སྙད་འཇུག་གཞི་ལ་དོན་དམ་བདེན་པ་མི་སྲིད་པའི་ཕྱིར་ཏེ། རྩ་ཤེ་ཊཱིཀ་ཆེན་ལས། ཚུལ་དེའི་སྒྲ་བཤད་པའི་

གྲུབ་མཐའི་དོགས་དཔྱོད། • 299 •
ས - ---- - - - མ -
རྒྱུ་མཚན་དོན་དམ་བདེན་པ་ལ་ཡོད་མོད་ཀྱི་ཀུན་རྫོབ་པའི་སྒྲ་འཇུག་པ་ནི་མིན་ཏེ། དཔེར་ན་མཚོ་སྐྱེས་ཀྱི་སྒྲ་བཤད་
པའི་རྒྱུ་མཚན་སྦལ་བ་ལ་ཡོད་ཀྱང་མི་འཇུག་པ་བཞིན་ནོ། ། ཞེས་གསུངས་པའི་ཕྱིར་ཟེར་ཏེ་དཔྱད་དགོས། ཁ་
ཅིག རྟག་ཆད་ཀྱི་མཐའ་གཉིས་དང་བྲལ་བའི་དབུས་ཁས་བླངས་པའི་རང་སྡེ། དབུ་མ་བའི་མཚན་ཉིད་ཡིན་ཏེ།
གྲུབ་བཤད་ལས། དབུ་མ་བ་ལ་མཚན་ཉིད། སྒྲ་བཤད། དབྱེ་བ། བྱུང་རིམ། སོ་སོའི་ལུགས་དང་ལྔ་ལས།
དང་པོ་ནི། མཐའ་བྲལ་དབུས་སྨྲ་ངོ་བོ་ཉིད་མེད་པ། ། ནས། རང་སྡེ་དེ་དབུ་མ་བ་ཡིན་ཏེ། ཞེས་གསུངས་པའི་
ཕྱིར་ཟེར། ལ་ལས། དེ་མི་འཐད་པར་ཐལ། དེ་ལྟར་ན་རང་རྒྱུད་པ་དབུ་མ་བ་མ་ཡིན་པར་འགྱུར་བའི་ཕྱིར་ཏེ།
རྟག་ཆད་ཀྱི་མཐར་ལྷུང་བའི་གང་ཟག་ཡིན་པའི་ཕྱིར། ཁྱབ་སྟེ། གྲུབ་བཤད་ལས། བོད་ཀྱི་ཅི་ཡང་མེད་པར་
འདོད་པ་སོགས་ནི་དེ་མ་ཡིན་ཏེ། མཐར་ལྷུང་བའི་ཕྱིར་རོ། ། ཞེས་དང་། ཚད་མའི་མིང་དོན་སོགས་གང་ཡང་མི་
འཐད་པར་འདོད་པ་སོགས་ཀྱང་དབུ་མར་མི་རུང་སྟེ། མཐར་ལྷུང་བའི་ཕྱིར་རོ། ། ཞེས་གསུངས་པའི་ཕྱིར། མ་
ཁྱབ་མཚམས་ལ་རྟགས་གྲུབ་སྟེ། ཆོས་ཐམས་ཅད་རང་བཞིན་གྱིས་ཡོད་པར་ཁས་བླངས་པས་ཡོད་མཐའ་དང་།
རང་བཞིན་གྱིས་མ་གྲུབ་པ་མེད་པར་ཁས་བླངས་པས་མེད་མཐར་ལྷུང་བའི་ཕྱིར་དང་། མཐའ་ཐམས་ཅད་དང་
བྲལ་བའི་དབུ་མ་ལ་ཐལ་འགྱུར་བས་ཁྱབ་པའི་ཕྱིར། རྩ་བར། ཕྲ་མོའི་མཐའ་ཀུན་བྲལ་དེ་ཐལ་འགྱུར་ལུགས། །
ཞེས་དང་། གྲུབ་བཤད་ལས་ཀྱང་། དེ་ལྟ་ནའང་བུམ་པའི་གདགས་གཞི་དང་བུམ་པའི་ཚོགས་ཙམ་དང་དབྱིབས་
ཁྱད་པར་བ་གཅིག་བུམ་པར་འཇོག་པ་ལྟ་བུའི་རང་ངོས་ནས་གྲུབ་པ་དང་རང་བཞིན་གྱིས་གྲུབ་པ་འདོད་པས་བདེན་
གྲུབ་ཕྲ་མོའི་མཐའ་ཀུན་དང་བྲལ་བ་དེ་ཐལ་འགྱུར་བའི་ལུགས་ལས་གཞན་མེད་པའི་ཕྱིར་རོ། ། ཞེས་གསུངས་པའི་
ཕྱིར། གལ་ཏེ་ཐལ་འགྱུར་བའི་ལུགས་ལ་རང་རྒྱུད་པ་དབུ་མ་བ་མིན་ཞེས་ནའང་མི་འཐད་དེ། ལེགས་བཤད་སྙིང་
པོ་ལས། འདི་བ་ལྟར་ན་ལེགས་ལྡན་ལ་སོགས་པའི་རང་རྒྱུད་པ་རྣམས་དོན་དམ་དང་བདེན་པར་གྲུབ་པའི་དོན་
ཁས་ལེན་པས་དབུ་མ་བར་མི་འཇོག་གམ་སྙམ་ན། ལྟོ་ལྡིར་བ་ངེས་ཀྱང་གཞི་དེ་བུམ་པར་མ་ངེས་པ་ལ་ཚད་མས་
གདོད་སྒྲུབ་དགོས་པས་དེས་གཞི་དེ་བུམ་པར་འདོད་དོ་ཞེས་སྨྲ་མི་ནུས་པ་དང་། བྱེ་བྲག་པས་བུམ་པ་ལ་རང་གི་ཡན་
ལག་ལས་རྫས་གཞན་པའི་ཡན་ལག་ཅན་མེད་པའི་དོན་ཚད་མས་གྲུབ་ཀྱང་། ཡན་ལག་ཅན་རྫས་གཞན་འདོད་
པའི་གྲུབ་མཐའ་བ་མིན་ནོ་ཞེས་སྨྲ་མི་ནུས་པ་བཞིན་དུ། མཁས་པ་དེ་དག་ཀྱང་ཆོས་བདེན་པར་ཡོད་པའི་གྲུབ་
མཐའ་རིགས་པའི་སྒོ་དུ་མས་འགོག་ཅིང་བདེན་མེད་དུ་ལེགས་པར་ཞལ་གྱིས་བཞེས་པས་དབུ་མ་བ་ནི་ཡིན་ནོ། །
ཞེས་གསུངས་པའི་ཕྱིར། དེས་ན་རྟག་ཆད་ཀྱི་མཐར་ལྷུང་བའི་དབུ་མ་ཡོད་པའི་ཕྱིར་ཟེར་ན་དཔྱད་དགོས། ཁ་
ཅིག མཁས་པས་དབུས་ལའང་གནས་པར་ཡོངས་མི་བྱེད། ། ཅེས་པའི་དོན། གྲུབ་བཤད་ལས། འདི་ནི་རྣམ་
རིག་པ་ལྟར་ཡོད་མེད་ཀྱི་མཐའི་ཕྱོགས་ཉེ་ཚེ་བ་རེ་བཀག་པའི་དབུས་བདེན་པར་བཟུང་བ་ལྟར་གནས་པར་མི་བྱ་

• 300 • གྲུབ་མཐའི་དོགས་དཔྱོད།
བའི་དོན་ཡིན་གྱི་ཞེས་གསུངས་པས། རགས་པའི་བདག་མེད་བདེན་པར་འཛིན་པའི་བློ་ཀུན་བཏགས་ཡོད་ཀྱི་སྟོང་
ཉིད་ཕྲ་མོ་བདེན་པར་འཛིན་པའི་བློ་ཀུན་བཏགས་མེད་པའི་ཕྱིར་ཏེ། དེ་ལྟར་དུ་རྒྱུད་བླ་དར་ཊཱིཀ་ལས། བདག་
མེད་བདེན་པར་འཛིན་པ་ཡང་རགས་པའི་བདག་མེད་བདེན་པར་འཛིན་པ་ཡིན་གྱི། ཕྲ་བའི་བདག་མེད་ཚད་མས་
རྟོགས་ཟིན་མ་བརྗེད་ན་དེ་འདྲ་བའི་བདག་བཀག་པའི་བཀག་པ་བདེན་གྲུབ་ལ་གྲུབ་མཐའ་འཆའ་བ་མི་སྲིད་པའི་
ཕྱིར་རོ། ། གལ་ཏེ་དགག་བྱ་ཕྲ་མོ་བཀག་པའི་བདག་མེད་བདེན་པར་འཛིན་པའི་བློ་མངོན་གྱུར་དུ་སྐྱེ་ན་ལྷན་སྐྱེས་
སུ་ཤེས་པར་བྱའོ། ། ཞེས་བདག་མེད་ཕྲ་རགས་གང་ཡིན་ཀྱང་དེ་མ་རྟོགས་བར་དུ་བདེན་པར་འཛིན་པ་མེད་པས་
སྟོང་ཉིད་བདེན་པར་འཛིན་པའི་བློ་ཀུན་བཏགས་མེད་པར་གསུངས་པའི་ཕྱིར་ཟེར། ཡང་ཁ་ཅིག སྟོང་ཉིད་
བདེན་པར་འཛིན་པའི་བློ་ཀུན་བཏགས་ཡོད་པར་ཐལ། སེམས་ཙམ་པའི་རྒྱུད་ཀྱི་གཞན་དབང་དང་ཡོངས་གྲུབ་
བདེན་གྲུབ་ཏུ་འཛིན་པའི་བློ་ཡོད་པའི་ཕྱིར་ཟེར་བ་དང་། ཡང་ཁ་ཅིག དེ་ཡོད་པར་ཐལ། བདེན་སྟོང་སྒྱུ་མ་ལྟ་
བུ་བདེན་གྲུབ་ཏུ་འཛིན་པའི་བློ་ཀུན་བཏགས་ཡོད་པའི་ཕྱིར། རྣམ་བཤད་སྙིང་པོ་རྒྱན་ལས། སྐྱེས་བུ་བདེན་སྟོང་
སྒྱུ་མ་ལྟ་བུ་ལ་དམིགས་ནས་ལོངས་སྤྱོད་པ་བོར་བདེན་པར་འཛིན་པ་ཡང་བཏགས་འཛིན་རྟོག་པ་ཡིན་ལ། དེ་ལ་
ཀུན་བཏགས་དང་ལྷན་སྐྱེས་གཉིས་ཡོད་པར་ཤེས་པར་བྱ་སྟེ། ཞེས་གསུངས་པའི་ཕྱིར། ཁྱབ་སྟེ། སྟོང་ཉིད་
བདེན་པར་འཛིན་པའི་བློ་ཀུན་བཏགས་ཡོད་མེད་དང་རྒྱུ་མཚན་ཀུན་ནས་མཚུངས་པའི་ཕྱིར་རོ། ། གཞན་ཡང་།
སྟོང་ཉིད་བདེན་མེད་དུ་རྟོགས་པའི་རྗེས་དཔག་མེད་པར་ཐལ། དེ་འདྲ་བའི་བློ་ཀུན་བཏགས་མེད་པའི་ཕྱིར།
ཁྱབ་སྟེ། རྗེས་དཔག་གིས་གསར་དུ་གཅོད་རྒྱུའི་སྒྲོ་འདོགས་ལ་བློ་ཀུན་བཏགས་ཀྱིས་ཁྱབ་པའི་ཕྱིར་སོགས་ལ་དཔྱད་
བྱ་མང་། ཀླུ་སྒྲུབ་ལུང་བསྟན་འཇམ་དཔལ་རྩ་རྒྱུད་དུ། ལོ་ནི་གཞི་བརྒྱ་ལོན་པ་ན། ། ཞེས་པ་དང་། ཀུན་གཞིའི་
དཀའ་འགྲེལ་དུ། རྒྱ་ནག་འགྲེལ་ཆེན་གྱི་ལུང་དྲངས་ནས་ལོ་ཉིས་བརྒྱ་ན་འཁྲུངས་པར་གསུངས་པས། ཁ་ཅིག་ལོ་
ཉིས་བརྒྱ་ལོ་དངོས་ཡིན་ལ་བཞི་བརྒྱ་ཞེས་པ་ལོ་ཕྱེད་ལོར་བྱས་པས་འགལ་བ་མེད་ཟེར། ཡང་ཁ་ཅིག ལོ་ཉིས་བརྒྱ་
ཞེས་པ་ཐེག་ཆེན་གྱི་བསྟན་པ་ནུབ་ནས་ལོ་ཉིས་བརྒྱ་སོང་ཚེ་འཁྲུངས་ཞེས་པ་ཡིན་གྱི་ལོ་ཕྱེད་ལ་ལོར་བྱས་ནས་ལོ་བཞི་
བརྒྱ་ཞེས་གཞུང་ཚད་ལྡན་གང་ནས་ཀྱང་མ་གསུངས། རྟག་བརྟན་ཆོས་འབྱུང་དུ་ལོ་དྲུག་བརྒྱར་བཞུགས་ཞེས་པ་ལོ་
ཕྱེད་ལོར་བྱས་ནས་དེ་ལྟར་གསུངས་ཞེས་པ་མ་གཏོགས་གཞན་གསལ་བར་མ་གསུངས་པའི་ཕྱིར་ཟེར། ཡང་ལ་ལས།
རྟག་བརྟན་ཆོས་འབྱུང་གི་བཤད་ཚུལ་འདི་ཡང་རྩ་ཤེ་རྣམ་བཤད་དང་མི་མཐུན་པས་མི་འཐད་ཟེར་བ་སོགས་ཡོད་
པས་དཔྱད་དགོས། རྔ་བོ་ཆེ་ལས། མགོན་པོ་ཡོངས་སུ་མྱ་ངན་ལས་འདས་པའི་འོག་ཏུ་བསྟན་པ་ནུབ་པའི་དུས་ཀྱི་
ཚེ་ལོ་བརྒྱད་ཅུ་བ་ན་དགེ་སློང་བློ་འཆང་ཞེས་པར་འགྱུར། ཞེས་པའི་དོན་རྩ་ཤེ་ཊིཀ་ཆེན་ལས། རྔ་བོ་ཆེ་ལས་དེ་
ལྟར་ལུང་བསྟན་པ་དེ་ལྷོ་ཕྱོགས་སུ་འབྱུང་བའི་ཐ་མ་གཅིག་ཡིན་པར་གསུངས་པས། བཞི་བརྒྱ་ན་བྱོན་པ་ནི་ལྷོ་

གྲུབ་མཐའི་དོགས་དཔྱོད། • 301 •
ཕྱོགས་སུ་འབྱུང་བའི་ཚུལ་གཉིས་པའོ། ། ཞེས་གསུངས། གཞུང་འདི་ལ་བརྟེན་ནས་གྲུབ་བཤད་དང་དབུ་མའི་
ཡིག་ཆར་མིའི་ལོ་བརྒྱད་ཅུ་བའི་དུས་ཞེས་འབྱུང་། འདི་ལ་ཁ་ཅིག་གིས། མདོ་དེ་ཉིད་ལས། དམ་པའི་ཆོས་ནུབ་
ནས་ལོ་བརྒྱད་ཅུ་ལོན་པ་དང་། ལོ་བརྒྱད་ཅུ་བ་ཉིད་ལ་ལྷོ་ཕྱོགས་ཀྱི་བྱང་ཆུབ་སེམས་དཔའ་བཟང་སྐྱོང་དང་།
ཕྱག་སྦས་སོགས་ཏེ་བྱང་ཆུབ་སེམས་དཔའ་ལྔ་བརྒྱ་པོ་གང་ཡིན་པ་དེ་དག་ཐམས་ཅད་ཀྱི་ཐ་མ་ཤོས་དེས་འབྱིན་པར་
འགྱུར་བ་ཡིན་པས་རེ་ཞིག་དེ་ཚོལ་ཅིག གསོལ་བ། ལགས་སོ། བཙལ་ལགས་ཏེ། ལི་ཙ་བྱི་གཞོན་ནུ་འཇིག་རྟེན་
ཐམས་ཅད་ཀྱིས་མཐོང་ན་དགའ་བ་དེ་ཉིད་ལགས་སོ། ། ཞེས་གསུངས་པས། ཊཱིཀ་ཆེན་དུ་ལྷོ་ཕྱོགས་སུ་འབྱུང་
བའི་ཐ་མ་ཞེས་པ་ལན་གསུམ་བྱུང་བའི་ཐ་མ་ཡིན། བྱང་སེམས་ལྔ་བརྒྱའི་ཐ་མ་ཡིན། ལོ་བརྒྱད་ཅུ་ཞེས་པའང་ཐེག་
ཆེན་གྱི་ཆོས་ནུབ་ནས་བརྒྱད་ཅུ་ལོན་པའི་དོན་ཡིན་པའི་ཕྱིར་ཟེར། གང་ལྟར་ཀྱང་ཊཱིཀ་ཆེན་གྱི་གཞུང་དེ་དགོངས་
པ་ཟབ་པས། རྔ་བོ་ཆེ་ལས་དེ་ལྟར་ལུང་བསྟན་པ་དེ་ལྷོ་ཕྱོགས་སུ་འབྱུང་བའི་ཐ་མ་གཅིག་ཡིན་པར་གསུངས། ལོ་
བཞི་བརྒྱ་ན་བྱོན་པ་ནི་ལྷོ་ཕྱོགས་འབྱུང་བའི་ཚུལ་གཉིས་པ་ཡིན་པའི་རྒྱུ་མཚན་དུ་འགྲོ་ཚུལ་གྱི་སྟེང་ནས་ཞིབ་ཆ་བྱེད་
དགོས་སམ་སྙམ། གྲུབ་བཤད་ལས། སློབ་དཔོན་འདིས་རྟོགས་པ་བརྙེས་པའི་ཚུལ་ནི་ཚེ་དེ་ལ་སྔགས་ལུགས་ལྟར་
ན་སངས་རྒྱས་ཤིང་། མདོ་ལྟར་ནའང་ས་བརྒྱད་པ་ཐོབ་ཅིང་མཐར་རང་གི་སྲས་ཀྱི་ཐུ་བོ་ས་བརྒྱད་པ་ཐོབ་པའི་
འཕགས་པ་ལྷ་དང་ལྷན་ཅིག་མྱ་ངན་འདས་ཏེ། ཞེས་སོགས་ལའང་དཔྱད་གཞི་ཆེ་སྟེ། སྔགས་རིམ་ལས། ཐེག་པ་
གཉིས་སུ་འབྱེད་པའི་རྒྱུ་མཚན་དང་། ལམ་ལ་ཁྱད་པར་ཡོད་ཀྱང་འབྲས་བུ་ལ་མཆོག་དམན་མེད་པར་བསྟན་
པའོ། ། ཞེས་དང་། དེས་ན་བཅུ་གཅིག་པ་ཀུན་ཏུ་འོད་ཀྱི་ས་ཉིད་རྡོ་རྗེ་འཆང་གི་ས་དང་དོན་གཅིག་བྱ་ལ། དེ་
ཉིད་མདོ་སྡེ་ལས་གྲངས་མེད་གསུམ་དང་རྒྱུད་སྡེ་ནས་ཚེ་གཅིག་ལ་འགྲུབ་པར་གསུངས་པར་ཤེས་པར་བྱའི། རྡོ་རྗེ་
འཆང་ཞེས་གསུངས་པས་ཕར་ཕྱིན་ཐེག་པའི་འབྲས་བུ་མིན་ནོ་སྙམ་དུ་མི་གཟུང་སྟེ། ཐེག་པ་གཉིས་ཀྱི་འབྲས་བུ་ལ་
ཁྱད་པར་མེད་པར་གསུངས་པའི་ཕྱིར་རོ། ། ཞེས་དང་། རྩ་ཤེ་ཊཱིཀ་ཆེན་དུའང་སངས་རྒྱས་སུ་གསུངས་པ་མ་
གཏོགས་མདོ་སྔགས་ཀྱི་ཁྱད་པར་མ་གསུངས་པའི་ཕྱིར་རོ། ། སྤྲིན་ཆེན་ལས། རིགས་ཀྱི་བུ་བསྐལ་བ་བཟང་པོ་
འདི་འདས་ཏེ་སངས་རྒྱས་སྟོང་ཡོངས་སུ་མྱ་ངན་ལས་འདས་པའི་འོག་ཏུ་བསྐལ་བ་དྲུག་ཅུ་རྩ་གཉིས་སུ་སངས་རྒྱས་
འབྱུང་བར་མི་འགྱུར་རོ། ། རང་སངས་རྒྱས་བྱེ་བ་ཕྲག་འབུམ་འབྱུང་བར་འགྱུར་རོ། ། རིགས་ཀྱི་བུ་བསྐལ་བ་དྲུག་
ཅུ་རྩ་གཉིས་བོ་འདི་དག་འདས་ནས་སངས་རྒྱས་གཞན་བདུན་འབྱུང་བར་འགྱུར་རོ། ། དེ་ནས་བདུན་པོ་ཡོངས་སུ་
མྱངན་ལས་འདས་པ་དེའི་ཚེ་སོགས་གསུངས། རྔ་བོ་ཆེ་ལས། རང་སངས་རྒྱས་འབུམ་ཡོངས་སུ་མྱ་ངན་ལས་
འདས་ཤིང་། གཞན་ཡང་མགོན་པོ་བརྒྱད་ཡོངས་སུ་མྱ་ངན་ལས་འདས་ནས་ཞེས་བྱུང་གཞན་འདྲའོ། ། མདོ་ཀུན་
བཏུས་སུ་བསྐལ་བཟང་དྲངས་པ་ལས། བསྐལ་བ་བཟང་པོ་འདིའི་འོག་ཏུ་མུན་བསྐལ་དྲུག་ཅུ་འབྱུང་། དེ་ནས་

• 302 •
 གྲུབ་མཐའི་དོགས་དཔྱོད།
སྙན་པ་ཆེན་པོ་ཞེས་བྱ་བར་སངས་རྒྱས་ཁྲི་འབྱུང་། དེའི་འོག་ཏུ་མུན་བསྐལ་བརྒྱད་ཁྲི་འབྱུང་། དེ་ནས་སྐར་མ་ལྟ་
བུ་ཞེས་བྱ་བར་སངས་རྒྱས་ཁྲི་འབྱུང་། དེའི་འོག་ཏུ་མུན་བསྐལ་སུམ་བརྒྱ་འབྱུང་། དེ་ནས་ཡོན་ཏན་བཀོད་པ་ཞེས་
བྱ་བར་སངས་རྒྱས་བརྒྱད་ཁྲི་བཞི་སྟོང་འབྱུང་བར་གསུངས་ལ། མདོ་ལུ་མི་མཐུན་པ་དེ་དག་གི་དགོངས་པ་
འཚོལ་དགོས། སྤྲིན་ཆེན་ལས། དེ་བཞིན་གཤེགས་པ་དང་མིང་མཐུན་པའི་དགེ་སློང་ཞེས་དང་། རྔ་བོ་ཆེ་ལས།
ངའི་མིང་འཆང་བའི་དགེ་སློང་ཞེས་བྱུང་། འདི་ལ་ཁ་ཅིག ཀླུ་སྒྲུབ་སངས་རྒྱས་གཉིས་པར་གྲགས་པ་དེའི་དོན་
ཡིན་ཟེར། ཁ་ཅིག་སློབ་དཔོན་གྱི་རབ་ཏུ་བྱུང་བའི་མཚན་ཤཱཀྱ་བཤེས་གཉེན་ཞེས་རིམ་ལྔ་གསལ་སྒྲོན་དུ་གསུངས་
པས། ཤཱཀྱ་ཞེས་པའི་མཚན་མཐུན་པ་དེའི་དོན་ཟེར། ཁ་ཅིག དེ་བཞིན་གཤེགས་པ་ཀླུ་རིགས་སྒྲོན་མེ་དང་སྟོན་
པ་ཤཱཀྱ་ཐུབ་པ་གཉིས་རྒྱུད་གཅིག་ཡིན་པས་ཀླུ་ཞེས་པའི་མཚན་མཐུན་པ་ནི་དེ་བཞིན་གཤེགས་པ་ཀླུ་རིགས་སྒྲོན་མེའི་
མཚན་དང་འདྲ་བ་ལ་དགོངས་ཞེས་ཨ་ཁུ་རིན་པོ་ཆེ་ཤེས་རབ་རྒྱ་མཚོའི་ཟིན་བྲིས་འགའ་ཞིག་ཏུ་ཡོད་པས་ལུང་དོན་
དེ་ཡིན་ཟེར། ཁ་ཅིག སྤྲིན་ཆེན་ལས། འཇིག་རྟེན་ཐམས་ཅད་ཀྱིས་མཐོང་ན་དགའ་བ་བྱང་ཆུབ་སེམས་དཔའ་
མི་མཆོག་དེ་དེར་རིགས་ཆེན་པོར་སྐྱེ་བར་འགྱུར་ཏེ། དེའི་ཕ་མ་དང་གཉེན་སྡེ་རྣམས་ཀྱིས་ངའི་མིང་དེའི་མིང་དུ་
འདོགས་པར་འགྱུར་རོ། ། ཞེས་ཕ་མ་དང་གཉེན་སྡེ་རྣམས་ཀྱིས་སྟོན་པའི་མིང་བཏགས་པས་དེ་ལྟར་གསུངས་པ་
ཡིན་གྱི་འཕགས་པའི་རབ་ཏུ་འབྱུང་བའི་མཚན་དང་དངོས་གྲུབ་བརྙེས་པའི་མཚན་མཐུན་མི་དགོས་པའི་ཕྱིར་ཟེར་
བ་སོགས་ལ་དཔྱད་དགོས། བུ་སྟོན་ཆོས་འབྱུང་དུ། འཕགས་པ་ལྷ་ལ། སློབ་དཔོན་འདི་ས་བརྒྱད་པར་གྲགས་ཏེ།
འཇམ་དཔལ་རྩ་རྒྱུད་ལས། འཕགས་པ་མིན་ལ་འཕགས་པའི་མིང་། ། ཞེས་གསུངས་པས་བརྟག་པར་བྱའོ། །
ཞེས་ས་བརྒྱད་པར་གྲགས་པ་དེ་འཇམ་དཔལ་རྩ་རྒྱུད་དང་མི་མཐུན་པར་གསུངས་པས། སློབ་དཔོན་དེ་མཐའ་
གཅིག་ཏུ་ས་བརྒྱད་པ་ཡིན་མིན་བརྟག་དགོས་ལ། རྟག་བརྟན་ཆོས་འབྱུང་དུའང་སློབ་དཔོན་ཀླུ་སྒྲུབ་སྐུ་འདས་པའི་
འོག་རོལ་ཏུ་དེ་དང་ཉེ་བའི་ལྷོ་ཕྱོགས་ཀྱི་རྒྱུད་རྣམས་སུ་སྒོམ་པ་དང་ཉན་བཤད་ལ་སོགས་པས་སེམས་ཅན་གྱི་དོན་
བྱེད་ཅིང་། ཞེས་སོགས་ཀྱིས་སློབ་དཔོན་ཀླུ་སྒྲུབ་འདས་པའི་འོག་ཏུ་མུ་སྟེགས་ཐུབ་དཀའ་ནག་པོ་བཏུལ་བར་
གསུངས་པས། འཕགས་པ་ལྷ་དང་སློབ་དཔོན་ཀླུ་སྒྲུབ་གཉིས་མཉམ་དུ་སྐུ་འདས་པར་གསུངས་པ་ཡང་དཔྱད་གཞི་
ཤིན་ཏུ་ཆེ་ལ་ཁུངས་ཡོད་མེད་དཔྱད་དགོས་སོ། ། ལེགས་བཤད་སྙིང་པོ་ལས། ལེགས་ལྡན་ལ་ཡང་སངས་རྒྱས་
བསྐྱངས་དང་རང་ཉིད་རང་རྒྱུད་ཁས་ལེན་མི་ལེན་མི་མཐུན་སྙམ་པ་མི་འདུག་གི་རང་རྒྱུད་ཁས་ལེན་པ་འོས་མེད་དུ་
བྱས་པའི་ལུགས་སུ་སྣང་ངོ༌། ། དེའི་གནད་ཀྱིས་ཀྱང་རང་ཉིད་དང་སངས་རྒྱས་བསྐྱངས་གཉིས་ལ་ཆོས་དང་གང་
ཟག་ལ་རང་བཞིན་འགོག་པའི་དགག་བྱ་ལ་ཡང་ཁྱད་པར་མི་བཞེད་དོ། ། ལེགས་ལྡན་གྱི་རྗེས་འབྲང་སྤྱན་རས་
གཟིགས་བརྟུལ་ཞུགས་ལ་འགྲེལ་བ་ཚིག་གསལ་གྱི་རྒྱུས་འདུག་པས། ཤེས་རབ་སྒྲོན་མེར་སངས་རྒྱས་བསྐྱངས་

གྲུབ་མཐའི་དོགས་དཔྱོད།
འགོག་པའི་འགྲེལ་བཤད་ཀྱི་སྐབས་སུ་ཟླ་བས་ལེགས་ལྡན་ལ་སྐྱོན་བརྗོད་པ་རྣམས་འཇུག་མི་འཇུག་གི་བཤད་པ་འོང་
རྒྱུར་སྣང་ཞིང་། ཞི་བ་འཚོ་དཔོན་སློབ་ལ་སོགས་པས་ཀྱང་ཟླ་བས་རང་རྒྱུད་བཀག་པའི་སྐྱོན་སྤོང་མཛད་རྒྱུར་སྣང་
ཡང་མ་མཛད་དོ། ། ཞེས་རང་རྒྱུད་པའི་ཤིང་རྟའི་སྲོལ་འབྱེད་རྣམས་ཀྱིས་ཐལ་རང་གཉིས་ལ་དགག་བྱའི་ཁྱད་པར་
ཡོད་པར་མི་བཞེད་པར་གསུངས་པས་རང་རྒྱུད་པའི་ལུགས་ལ་ཐལ་རང་གཉིས་ཀྱི་དགག་བྱའི་ཁྱད་པར་ཁས་ལེན་མི་
ལེན་དཔྱད་རྒྱུ་ཡོད་དོ། ། གྲུབ་བཤད་དུ། འོ་ན་སྡོམ་གསུམ་ལས། བླུན་པོ་ཕྱག་རྒྱ་ཆེར་བསྒོམ་པ། ། ཕལ་ཆེར་
དུད་འགྲོའི་རྒྱུ་རུ་གསུངས། ། མིན་ན་གཟུགས་མེད་ཁམས་སུ་སྐྱེས། ། ཡང་ན་ཉན་ཐོས་འགོག་པར་ལྟུང་། ། ཞེས་
གསུངས་པ་དང་མི་འགལ་ལམ་སྙམ་ན། ཞེས་སོགས་བྱུང་ལ། དྲི་བ་ལྷག་བསམ་རབ་དཀར་ལས། འབྲས་བུ་མཐོ་
ན་འདུ་ཤེས་མེད་པའི་ལྷ། ། དམན་ན་དུད་འགྲོའི་རྒྱུ་ལ་ཉིན་མཚན་དུ། ། འབད་པའི་བསྒོམ་ཆེན་རྣམས་ལ་མ་
བཟོད་ནས། ། ཟུར་ཙམ་ཞུས་མོད་ནོངས་ན་བཟོད་པར་མཛོད། ཞེས་པ་གཉིས་ཀྱི་དོན་གཅིག་མི་གཅིག་ཀྱང་
གཉིས་ཀ་ཅི་ཡང་ཡིད་ལ་མི་བྱེད་པ་ཡིན་མིན་བརྟག གྲུབ་བཤད་ལས། མདོ་ཏིང་ངེ་འཛིན་རྒྱལ་པོ་ལས། ཆོས་
རྣམས་ཀུན་གྱི་རང་བཞིན་ཕྱག་རྒྱ་སྟེ། ། ཞེས་པས་རྒྱས་འདེབས་ཡུལ་སྟོང་ཉིད་བསྟན་ཀྱང་ཕྱག་རྒྱ་ཆེན་པོའི་མིང་མ་
བསྟན་ལ་ཕྱག་རྒྱ་ཞེས་པ་ཙམ་ལ་འཁྲི་འདོད་ན་མདོ་གཞན་རྒྱས་ཏེ། ཞེས་སོགས་དང་། འོ་ན་འདིར་ཡང་སྟོང་ཉིད་
ལཕྱག་ཆེན་དུ་བཤད་པས་དེ་དང་མཐུན་སྙམ་ན་མི་རུང་སྟེ། ཉན་ཐོས་ཀྱི་སྡེ་སྣོད་ལས་སྦྱིན་པ་བཤད་ཚད་མིང་
མཐུན་ཀྱང་། བྱང་སེམས་དང་ཐེག་ཆེན་གྱི་སྦྱིན་པར་བཤད་པ་དང་མི་མཐུན་པ་བཞིན་ནོ། ། ཞེས་སོགས་ཀྱིས་
ཕར་ཕྱིན་ཐེག་པའི་ལུགས་ལ་ཕྱག་རྒྱ་ཞེས་པའི་མིང་དོན་ཡོད་ཀྱང་ཕྱག་རྒྱ་ཆེན་པོའི་མིང་དོན་མེད་པར་གསུངས་པ་
ཕྱག་ཆེན་རྩ་འགྲེལ་དུ་ཆོས་ཐམས་ཅད་རང་བཞིན་གྱིས་སྟོང་པ་ཕྱག་རྒྱ་དང་དེ་རྟོགས་ན་སྲིད་པའི་རྒུད་པ་ཐམས་
ཅད་ལས་སྒྲོལ་བས་ཆེན་པོའམ་མཆོག་ཅེས་བཤད་པ་དང་མི་མཐུན་པས་དཔྱད་དགོས་ལ། གཞན་ཡང་། གྲུབ་
བཤད་ལས། ཁྱེད་ཅག་གྲུབ་སྙིང་གི་ཕྱག་ཆེན་དུ་འདོད་པ་དང་། ཕྱག་དང་རྒྱ་སོགས་ཕྲལ་ནས་བཤད་ཚུལ་འདི་
མདོ་སྔགས་གང་དང་ཡང་མི་མཐུན་པའོ། ། ཞེས་པའང་། ཕྱག་ཆེན་ཐིག་ལེ་ལས། ཕྱག་ནི་སྟོང་པའི་ཡེ་ཤེས་
སྟེ། ། རྒྱ་ནི་འཁོར་བའི་ཆོས་ལས་སྒྲོལ། ། ཆེན་པོ་ཟུང་དུ་འཇུག་པ་སྟེ། ། ཕྱག་རྒྱ་ཆེན་པོ་ཞེས་བརྗོད་དོ། ། ཞེས་
ཕྱག་དང་རྒྱ་སོ་སོར་ཕྲལ་ནས་བཤད་པ་དང་དངོས་སུ་འགལ་བས་དཔྱད་དགོས་སོ། ། གྲུབ་བཤད་ལས། ཀུན་
མཁྱེན་ཇོ་ནང་པ་ཆེན་པོས་སྙིང་པོའི་མདོ་བཅུ་དང་རྒྱུད་བླ་མ་དང་དུས་འཁོར་དགོངས་པར་བྱས་ནས་གཟུགས་དོན་
དམ་དཔྱོད་བྱེད་ཀྱིས་དཔྱད་ཚེ་གཟུགས་གཟུགས་ཀྱིས་སྟོང་བ་རང་སྟོང་དང་དེ་དུས་འཁོར་ནས་བཤད་པའི་ཆད་
སྟོང་ཡིན་ལ། དེས་ན་ཆོས་གང་ཡང་རང་གི་ངོ་བོ་བདེན་སྟོང་ཡང་དེ་དང་འདྲ་བའི་སྟོང་ཚུལ་གནོད་འཇོམས་ལྟར་
ཡོངས་གྲུབ་ནི་གཞན་དབང་ཀུན་བཏགས་གཉིས་མ་ཡིན་པའི་ཚུལ་གྱི་སྟོང་བ་དེ་དུས་འཁོར་སོགས་ཀྱི་རྣམ་ཀུན་

• 304 •
 གྲུབ་མཐའི་དོགས་དཔྱོད།
མཆོག་ལྡན་གྱི་སྟོང་བར་འདོད་ལ། ཞེས་ཀུན་མཁྱེན་ཇོ་ནང་བས་སྟོང་བ་ཉིད་ཀྱི་སྟོང་ཚུལ་དང་། གནོད་འཇོམས་
ཀྱི་བཤད་ཚུལ་ནི་འདྲ་བར་གསུངས་པ་ཀུན་མཁྱེན་བླ་མའི་དགོངས་པ་མིན་ནམ་སྙམ་སྟེ། ཇོ་ནང་བས་གཟུགས་
སོགས་ཀྱི་ཆོས་རྣམས་རང་རང་གི་སྟོང་པར་འདོད་པ་ནི་དེར་གསལ་ལ། གནོད་འཇོམས་ཀྱི་བཤད་ཚུལ་དེ་ལྟར་
མིན་པ་ནི། ལེགས་བཤད་སྙིང་པོ་ལས། གནོད་འཇོམས་ཀྱིས་བཤད་པ་ནི་རྟོག་པ་ལ་བརྗོད་བྱེད་སྒྲ་སྤྱི་དང་བརྗོད་
བྱ་དོན་སྤྱི་སྣང་བ་ནི་ཀུན་བཏགས་ཀྱི་མིག་དང་། བཟུང་བ་གཟུགས་ཀྱི་སྐྱེ་མཆེད་ལ་དེ་འཛིན་པའི་བདག་ཉིད་ཀྱི་
མིག་ཏུ་སྣང་བ་ནི་རྣམ་བཏགས་ཀྱི་མིག་དང་། སྒྲ་དོན་གྱི་སྤྱིར་གྱུར་བའི་བརྗོད་པར་བྱ་བྱེད་དང་བྲལ་བས་བརྗོད་དུ་
མེད་ཅིང་། མིག་གིས་བཟུང་འཛིན་དུ་སོ་སོར་སྣང་བར་གྱུར་བ་དང་བྲལ་ཏེ་མཉམ་བཞག་སོ་སོར་རང་རིག་གིས་
རིག་པའི་ཡོངས་གྲུབ་ནི་ཆོས་ཉིད་ཀྱི་མིག་ཏུ་འདོད་པས། མིག་གི་ཆོས་ཉིད་དེ་འཕགས་པའི་མཉམ་བཞག་གི་རིག་
པའི་དོན་བརྗོད་བྱ་རྗོད་བྱེད་དང་བཟུང་འཛིན་ཏུ་སྣང་བའི་གཉིས་སྣང་དང་བྲལ་བ་ལ་ངོ་བོ་ཉིད་གཞན་གཉིས་ཀྱིས་
མཉམ་བཞག་གི་ཡུལ་དེ་སྟོང་ཞེས་བྱ་སྟེ་གཉིས་སྣང་སྔ་མ་ནི་ཀུན་བཏགས་དང་ཕྱི་མ་ནི་རྣམ་བཏགས་ཡིན་པའི་ཕྱིར་
རོ། ། ཞེས་མིག་གི་ཆོས་ཉིད་དེ་མཉམ་བཞག་ཟག་མེད་ཀྱི་ངོར་རྣམ་བཏགས་དང་ཀུན་བཏགས་ཀྱི་མིག་གཉིས་ཀྱིས་
སྟོང་པ་ཡོངས་གྲུབ་ཏུ་འདོད་པར་བཤད་ལ། དེ་ལྟར་དུ་དབུ་སེམས་གཉིས་ཀྱི་ལུགས་ལ་ཡང་ཁས་ལེན་དགོས་པའི་
ཕྱིར་རོ། ། འོན་ཀྱང་གནོད་འཇོམས་ཀྱི་བཤད་ཚུལ་ལེགས་བཤད་སྙིང་པོར་བཀག་ཅེས་པ་ནི་ཡུམ་གྱི་མདོ་ལས།
མིག་ནི་མིག་གིས་སྟོང་ངོ་། ། ཞེས་པའི་དོན་ནི་རྣམ་བཏགས་ཀྱི་མིག་ཀུན་བཏགས་ཀྱི་མིག་གིས་སྟོང་བ། ཆོས་ཉིད་
ཀྱི་མིག་ཡིན་ཞེས་པ་ཡིན་པ་ལ་གནོད་འཇོམས་མཁན་པོས་སྔར་ལྟར་བཤད་པ་དེ་མདོའི་དོན་མིན་ཞེས་དགག་པ་ཡིན་
པའི་ཕྱིར་རོ། ། དེས་ན་གྲུབ་བཤད་ལས། དེའི་སྟོང་གཞི་དང་སྟོང་ཚུལ་ཐམས་ཅད་དབུ་སེམས་ཀྱི་ཤིང་རྟ་ཆེན་པོ་
དག་དང་མི་མཐུན་ལ་གྲངས་ཅན་གྱི་སྟོང་ཚུལ་ཡིན་པས་སྟོང་ཚུལ་ཐ་ཤལ་ལམ་སྡུག་ཤོས་ཡིན་པར་སྟོན་པས་གསུངས་
ལ་མཁས་པ་དུ་མས་ཀྱང་སྨད་པའི་ཕྱིར་ཏེ། ཞེས་དང་། ཀུན་མཁྱེན་བླ་མའི་ཕར་ཕྱིན་མཐའ་དཔྱོད་དུའང་།
སྟོང་པ་ཉིད་ཀྱི་སྟོང་ཚུལ་གྲངས་ཅན་གྱི་གཞན་སྟོང་ལྟར་བཤད་པ་དབུ་སེམས་གང་དང་ཡང་མི་མཐུན་པས་ལེགས་
བཤད་སྙིང་པོར་རྒྱས་པར་བཀག་པའི་ཕྱིར་རོ། ། ཞེས་གསུངས་པ་རྣམས་ཀྱི་དགོངས་པ་འཚོལ་དགོས་ཀྱི་ཚིག་ཟིན་
ལྟར་ཁས་ལེན་མི་རུང་སྙམ་སྟེ། སྔར་དྲངས་པའི་ལེགས་བཤད་སྙིང་པོའི་ལུང་དང་འགལ་བའི་ཕྱིར་དང་། གྲངས་
ཅན་གྱི་གཞན་སྟོང་ཞེས་པའང་གཞུང་ཚད་ལྡན་གང་ལས་ཀྱང་མ་བྱུང་ལ་མཁས་པ་རྣམས་ལ་གྲགས་པའི་གཏམ་རྒྱུད་
ལའང་མི་སྣང་བའི་ཕྱིར་རོ། ། གྲུབ་བཤད་དུ་ཆོས་གང་ཡང་རང་གི་ངོ་བོ་བདེན་སྟོང་ཡང་དེ་དང་འདྲ་བས་ཞེས་
པའང་བརྟག་དགོས་ཏེ། ཇོ་ནས་བས་སྟོང་ཉིད་བདེན་གྲུབ་ཏུ་འདོད་པའི་ཕྱིར་རོ། ། གྲུབ་བཤད་དུ། དཀོན་
བརྩེགས་ལས། གྲོགས་པོ་དག་དེ་བཞིན་གཤེགས་པའི་བསམ་གྱིས་མི་ཁྱབ་པ་འདི་བཞི་གསུངས་ཏེ་ལས་བསམ་གྱིས་

• 305 •
གྲུབ་མཐའི་དོགས་དཔྱོད།
- ----- --- --- -- ---- - མ མ
མི་ཁྱབ་པ་དང་སོགས་དང་། ཀུན་བཏུས་ལས། བསམ་གྱིས་མི་ཁྱབ་པ་ཇི་ལྟ་བུ་ཞེ་ན་ཞེས་སོགས་གསུངས་ལ།
དབུ་མའི་མཐའ་དཔྱོད་ལས། བསམ་གྱིས་མི་ཁྱབ་པ་ལྔ་སོགས་བཤད་པའི་ཕྱིར། ཞེས་གསུངས་པ་གཉིས་མི་མཐུན་
ལ། ཀུན་བཏུས་ཀྱི་ལུང་ཡང་དབུ་མའི་མཐའ་དཔྱོད་དུ་དྲངས་པ་དང་མི་མཐུན་པས་དཔྱད་དགོས། གྲུབ་བཤད་
དུ་དེས་ན་ལེགས་བཤད་སྙིང་པོ་ལྟར་ཐལ་རང་སུའི་ལུགས་ལའང་བཏགས་དོན་དཔྱད་ན་མི་རྙེད་པར་འདྲ་ཡང་ཞེས་
བྱུང་བའང་དཔྱད་དགོས་ཏེ། རང་གི་མཚན་ཉིད་ཀྱིས་གྲུབ་པ་ཁས་མི་ལེན་པའི་རང་རྒྱུད་པ་མེད་ལ། དེ་ཁས་ལེན་
ན་བཏགས་དོན་དཔྱད་ན་རྙེད་རྒྱུ་ཡོད་པར་ཁས་ལེན་པས་ཁྱབ་པའི་ཕྱིར་དང་། ལེགས་བཤད་སྙིང་པོར་ཡང་དེ་
ལྟར་མ་གསུངས་པའི་ཕྱིར་རོ། ། གྲུབ་བཤད་ལས། འོ་ན་འཇིགས་ལྟ་ཀུན་བཏགས་ཀྱི་ཞེན་ཡུལ་རྟག་གཅིག་རང་
དབང་ཅན་དུ་གྲུབ་པ་བཀག་པས་འཇིགས་ལྟ་ལྷན་སྐྱེས་ཀྱིས་ང་བདེན་པར་བཟུང་བ་ལ་གནོད་པར་ཐལ། ཀུན་
བཏགས་འགོག་པའི་རིགས་པས་ལྷན་སྐྱེས་མི་ཁེགས་པར་འདོད་པ་ལོག་རྟོག་ཡིན་པའི་ཕྱིར། ཞེས་སོགས་གསུངས་
པའང་དཔྱད་དགོས་ཏེ། ལེགས་བཤད་སྙིང་པོ་སོགས་ལས་བདེན་འཛིན་ཀུན་བཏགས་ཀྱི་ཞེན་ཡུལ་བཀག་པས་
བདེན་འཛིན་ལྷན་སྐྱེས་ཀྱི་ཞེན་ཡུལ་ལ་མི་གནོད་པར་གསུངས་པ་ལ། ཁོས་རྩོད་པ་ཡིན་པས་རྩོད་པའི་གཞི་དང་
ལན་གྱི་གཞི་གཅིག་མིན་ན་རྩོད་ལན་འབྲེལ་མེད་དུ་འགྱུར་བའི་ཕྱིར་རོ། ། གྲུབ་བཤད་ལས། སྟོང་ཉིད་མིན་ཀྱང་
སྤྱིར་འཕགས་པ་དང་། ཁྱད་པར་དུ་བྱང་འཕགས་ཡན་ཆད་མ་གཏོགས་པས་འཇུག་མི་ཐུབ་པའི་སོ་སོ་རང་རིག་གི་
སྤྱོད་ཡུལ་བདེན་བཞིའི་ཁྱད་ཆོས་དུ་མ་ལ་རྨོངས་པའི་སྨྱོ་ལབ་ཡིན་པས། ཞེས་སོ་སོ་སྐྱེས་བོའི་རྒྱུད་ལ་རྣལ་འབྱོར་
མངོན་སུམ་ཡོད་པར་སྒྲུབ་པའི་སྐབས་སུ་བྱུང་བས། དེའི་སྒྲུབ་བྱེད་དུ་འགྲོ་ཚུལ་ཇི་ལྟར་ཡིན་པ་དང་། འཕགས་
པའི་སོ་སོ་རང་རིག་གི་སྤྱོད་ཡུལ་ལ་ཀུན་རྫོབ་བདེན་པ་ཡོད་ན་སོ་སོར་རང་རིག་གི་དོན་ཇི་ལྟར་ཡིན་པ་དང་།
འགྲེལ་བ་དོན་གསལ་དུ། འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་བསྟན་པས་སོ་
སོ་རང་གི་རིག་པའི་ཡེ་ཤེས་ཀྱིས་ཞེས་སོགས་ཀྱིས་ཡུམ་མཁྱེན་གསུམ་ལ་དང་བའི་དད་པ་རྣམ་མཁྱེན་ཐོབ་པའི་རྒྱུའི་
གཙོ་བོར་རྗེ་བཙུན་གྱི་སོ་སོར་རང་རིག་པའི་ཡེ་ཤེས་ཀྱིས་གཟིགས་པས་རྗེ་བཙུན་སངས་རྒྱས་སུ་གསུངས་པ་མི་རིགས་
པར་འགྱུར་བ་སོགས་དཔྱད་རྒྱུ་མང་། གྲུབ་བཤད་ལས། རྒྱུད་བླ་མའི་ལུང་ལ་འཁྲུལ་ནས་ཐེག་ཆེན་འཕགས་པ་ལ་
ལས་ཉོན་གྱིས་སྐྱེ་འཆི་གང་ཡང་མེད་པས་ཁྱབ་པར་འདོད་པ་ནི་འཁྲུལ་བ་ཤིན་ཏུ་རགས་ཏེ། ཐེག་ཆེན་སྦྱོར་ལམ་པ་
སོ་སྐྱེ་དང་ལུས་རྟེན་གཅིག་གིས་བསྡུས་པའི་ཐེག་ཆེན་མཐོང་ལམ་པ་ཆོས་ཅན། ལས་ཉོན་གྱི་དབང་གིས་བླངས་
པའི་ཉེར་ལེན་གྱི་ཕུང་བོ་འདོར་དགོས་མ་ཡིན་པར་ཐལ། ཐེག་ཆེན་འཕགས་པ་ཡིན་པའི་ཕྱིར། ཁྱབ་པ་ཁས།
འདོད་མི་ནུས་ཏེ། ལས་ཉོན་གྱི་དབང་གིས་བླངས་པའི་འཁོར་བ་རགས་པ་རྒྱུད་ལྡན་ཡིན་པའི་ཕྱིར་ཏེ། དཔེར་ན་
ཉེར་ལེན་གྱི་ཕུང་བོ་རྒྱུད་ལྡན་གྱི་ལྷག་བཅས་དགྲ་བཅོམ་བཞིན་ཡིན་པའི་ཕྱིར་དང་། ལས་ཉོན་གྱི་སྐྱེ་འཆི་གང་ཡང་

 གྲུབ་མཐའི་དོགས་དཔྱོད།
མིབྱེད་པ་ལ་ཐེག་ཆེན་འཕགས་ལམ་ཙམ་གྱིས་མི་ཆོག་གི་ཡིད་ཀྱི་ལུས་གསུམ་པོ་གང་རུང་ཐོབ་པའི་བྱང་སེམས་
རྣམས་ལ་དམིགས་ཀྱིས་བསལ་བ་ལྟར་དགོས་ལ། དེ་འདྲ་བའི་མཐོང་ལམ་པ་ཉེར་ལེན་གྱི་ཕུ་བོའི་འཁོར་བ་མ་
དག་པའི་རྒྱུན་ལ་གནས་པའི་ཕྱིར་དང་། ཞེས་གསུངས་ལ། སྐབས་བཞི་པའི་མཐའ་དཔྱོད་དུ། ཐེག་ཆེན་ས་
བརྒྱད་པར་ཕུང་བོ་འཆི་བདག་ཉོན་མོངས་ཀྱི་བདུད་གསུམ་པོ་རགས་པ་ལས་ཞི། ཞེས་བྱུང་། དེ་དག་ལ་ཞིབ་ཆ་ཕྲ་
མོ་འཚོལ་དགོས་ཏེ། གསེར་ཕྲེང་ལས། ལས་ཉོན་གྱིས་འཆི་བ་ས་དང་པོ་ནས་མེད་ཀྱང༌། ཡིད་ལུས་ཀྱི་འཆི་འཕོ་
སངས་རྒྱས་མ་ཐོབ་བར་དུ་མི་ལྡོག་པས། ཞེས་ས་དང་པོ་བས་ལས་ཉོན་གྱིས་འཆི་བ་མེད་པ་ངེས་པར་གསུངས་པ་
དང་འགལ་ལ། རྒྱུད་བླ་དར་ཊཱིཀ་ལས། བློ་ལྡན་བྱང་ཆུབ་སེམས་དཔའ་འཕགས་པ་ལས་ཉོན་གྱི་དབང་གིས་སྐྱེ་བ་
དང་འཆི་བ་དང་ན་བ་དང་རྒ་བ་ལས་གྲོལ་བ་ཡིན་ཏེ། སྤྱོད་པ་རྒྱ་ཆེན་པོས་ཁྱད་པར་དུ་བྱས་ནས་ཁམས་འདིའི་རང་
བཞིན་ཉིད་མངོན་སུམ་དུ་རྟོགས་པའི་ཕྱིར། ཞེས་དང་། བྱང་ཆུབ་སེམས་དཔའ་འཕགས་པས་ལས་ཉོན་གྱི་དབང་
གིས་འཆི་བ་དང་ན་བ་དང་རྒ་བའི་སྡུག་བསྔལ་རྩད་ནས་སྤངས་ནས་དེ་ལ་འཁོར་བའི་སྡུག་བསྔལ་མེད་དེ་ལས་དང་
ཉོན་མོངས་པའི་དབང་གིས་སྐྱེ་བ་མེད་པའི་ཕྱིར། ཞེས་བྱང་འཕགས་ཡིན་ན། ལས་ཉོན་གྱིས་འཆི་བ་སྤངས་པས་
ཁྱབ་པར་གསུངས་པ་དང་ཡང་འགལ་བའི་ཕྱིར་རོ། ། དེར་མ་ཟད་སྐབས་བཞི་བའི་མཐའ་དཔྱོད་ལས། ཡང་ཁོ་
ན་རེ། ས་དང་པོ་ནས་འཆི་བདག་གི་ཕུང་བོའི་བདུད་བཅོམ་པར་ཐལ། ས་དང་པོ་ནས་ལས་ཉོན་གྱི་འཆི་བ་དང་
ཉེར་ལེན་གྱི་ཕུང་བོ་སྤངས་པའི་ཕྱིར་ན་མ་ཁྱབ། ཞེས་ཀྱང་གསུངས་ལ་འདི་ཁོ་ན་ཀུན་མཁྱེན་བླ་མའི་དགོངས་པ་
ཡིན་སྙམ་ནའང་ས་བརྒྱད་པའི་གནས་སྐབས་སུ་གཞོམ་བྱའི་ཕུང་བོ་དང་འཆི་བདག་གི་བདུད་རགས་པའང་འཇོག་
དཀའ་ལ། ལྷག་བཅས་དགྲ་བཅོམ་པའི་རྒྱུད་ལ་འཁོར་བ་ཡོད་པར་གསུངས་པའང་ཀུན་མཁྱེན་བླ་མའི་རང་ལུགས་
ཡིན་མིན་དཔྱད་དགོས་ཏེ། རྟེན་འབྲེལ་ལུང་རིགས་གཏེར་མཛོད་ལས། ཉན་ཐོས་དགྲ་བཅོམ་ལྷག་བཅས་པ་ཆོས་
ཅན། འཁོར་བ་སྤངས་པར་ཐལ། འཁོར་བའི་རྩ་བ་ཉོན་སྒྲིབ་ཟད་པར་སྤངས་པའི་ཕྱིར་ན་མཁས་པ་གོང་མ་དག་
མ་ཁྱབ་ཟེར། འདོད་ཅིང་། སྤངས་ལ་རྒྱུད་ལ་མི་ལྡན་ཀྱང་དེ་དང་ལྡན་པ་དང་དེ་དང་བཅས་བྱས་ན་རུང་བར་
སེམས་ཏེ། དེའི་ཚེ་ལས་ཉོན་གྱི་ཕུང་བོ་དེ་དང་འབྲེལ་བར་བྱས་པ་ཟད་པའི་ཕྱིར་ཏེ། ལྷག་བཅས་དགྲ་བཅོམ་གྱི་ཚེ་
མིང་གཟུགས་ཀྱི་རྐྱེན་གྱིས་རྣམ་ཤེས་དང་། རྣམ་ཤེས་ཀྱི་རྐྱེན་གྱིས་མིང་གཟུགས་ཡོད་ཀྱང་རྒྱུད་ལ་མི་ལྡན་བྱས་ཆོག་
པའི་ཕྱིར། ཞེས་གསུངས་པའི་ཕྱིར། གྲུབ་བཤད་ལས། ཟག་མེད་ཀྱི་ལས་ནི་ཉོན་མོངས་ས་བོན་གྱི་ཟག་པ་ཟད་
པའི་ཀུན་རྟོག་གཅིག་ལ་འཇོག་པའི་ཕྱིར། ཞེས་གསུངས་པའང་དཔྱད་དགོས་ཏེ། ཉོན་མོངས་རྒྱུད་ལྡན་ལའང་
ཡོད་པའི་ཕྱིར་དང་། བྱང་སེམས་འཁོར་བར་སྐྱེ་བའི་རྒྱུ་བརྒྱད་པོ་ཟག་མེད་ཀྱི་ལས་ཡིན་པར་གསེར་ཕྲེང་ལས་
གསུངས་པའི་ཕྱིར་རོ། ། གྲུབ་བཤད་ལས། འདིའི་ཁྱད་པར་བཞི་ཀ་དངོས་བསྟན་དང་དངོས་བསྟན་གཙོ་བོ་ལ་མ་

• 307 •
གྲུབ་མཐའི་དོགས་དཔྱོད།
ཚང་ན་མངོན་པར་མི་འགྱུར་ན། ཕུང་བོ་ལྔ་བ་དང་བྲ་ཀ་ར་ཎ་སྡེ་བརྒྱད་ཕལ་ཆེར་དང་རིགས་ཚོགས་ཕལ་ཆེར་དེ་
མིན་པར་འགྱུར་ཏེ། ལམ་ལྔ་དང་སྒོམ་ཚུལ་མངོན་པ་ལྟར་དངོས་བསྟན་ལ་མི་རྒྱས་པའི་ཕྱིར། འཁོར་གསུམ་ལ་
ལན་མེད། བསྟན་ཙམ་ལ་ཟེར་ན་གསུང་རབ་ཐམས་ཅད་མངོན་པར་ཐལ་བ་བཟློག་ཏུ་མེད་དེ། བཀའ་ཐམས་
ཅད་བདག་མེད་ལ་གཞོལ་ཞིང་འབབ་པ་དང་སྒྲུབ་པ་ལ་གཞོལ་ཞིང་འབབ་པའི་ཕྱིར་རོ། ། ཞེས་གསུངས་ལ། དེ་
ལྟར་ན། མངོན་འདུའི་ཕྱིར་དང་ཡང་ཡང་དང་། ། ཟིལ་གནོན་རྟོགས་ཕྱིར་མངོན་པའི་ཆོས། ། ཞེས་གསུངས་པ་
མི་འཐད་པར་ཐལ། ཁྱད་པར་དངོས་སུ་བསྟན་པ་ལ་བཤད་ན་ཁྱབ་ཆུང་བ་དང་། བསྟན་ཙམ་ལ་བྱེད་ན་ཁྱབ་ཆེ་
བར་འགྱུར་བའི་ཕྱིར་དང་། གཞན་ཡང་། བདག་ཡོད་པར་སྟོན་པའི་མདོ་མེད་པར་ཐལ། རྒྱལ་བའི་གསུང་རབ་
ལ་བདག་མེད་སྟོན་པས་ཁྱབ་པའི་ཕྱིར་སོགས་ལ་ཞིབ་ཆ་དགོས། གྲུབ་བཤད་དུ། ཀུན་བཏུས་དང་རྣམ་འགྲེལ་
ངེས་གསུམ་ཆོས་ཅན། ནང་རིག་པ་ཡིན་པར་ཐལ། ནང་སེམས་རྒྱུད་འདུལ་བྱེད་ཀྱི་གཙོ་བོ་བདག་མེད་གཉིས་
དང་བདེན་བཞིའི་ཁྱད་པར་སོགས་གཙོ་བོར་བཤད་པའི་ཕྱིར། དཔེར་ན། རྩ་ཤེ་དང་ཤེར་མདོ་བཞིན། ཞེས་
གསུངས། འོན་ཀྱང་རང་རྒྱུད་པའི་ལུགས་ལ་སློབ་དཔོན་ཕྱོགས་གླང་སེམས་ཙམ་པ་ཡིན་པས་ཚད་མ་མདོར་བདག་
མེད་གཉིས་བཤད་པ་ཤེར་མདོ་དང་འདྲ་བར་ཁས་ལེན་མི་རུང་པའི་ཕྱིར་ཏེ། གཟུགས་སོགས་འདུས་བྱས་ཀྱི་ཆོས་
རྣམས་བདེན་མེད་དུ་མ་བཤད་པའི་ཕྱིར་དང་། སེམས་ཙམ་པའི་རྒྱུད་ལ་སྟོང་ཉིད་ཕྲ་མོ་བདེན་པར་འཛིན་པའི་བློ་
མེད་པའི་ཕྱིར་སོགས་དཔྱད་རྒྱུ་མང་། གྲུབ་བཤད་ལས། ---- -རང་རྒྱུད་པས་དཔེར་ན་ཤིང་རྟ་འཇོག་ཚེ་ཉན་ཐོས་ཀྱི་
མདོ་ལས། ཇི་ལྟར་ཡན་ལག་ཚོགས་རྣམས་ལ། ། བརྟེན་ནས་ཤིང་རྟར་བཏགས་པ་ལྟར། ། ཞེས་དྲངས་ནས་ཤིང་
རྟའི་མིང་ངམ་ཐ་སྙད་གདགས་པའི་གཞི་སྲོག་ཤིང་གཟེར་བུ་འཁོར་ལོ་ལ་སོགས་འདུས་ཙམ་མམ་འདུས་ཙམ་གྱི་
དབྱིབས་ཁྱད་པར་པ་གང་རུང་ཞིག་ཤིང་རྟར་འཇོག་པས། ཞེས་དང་། མཆུ་ཞབས་ལྟོ་བ་ཚོགས་ཙམ་དང་
དབྱིབས་གང་རུང་བུམ་པ་དང་དེ་བཞིན་དུ་ཀ་བ་སོགས་འཇོག་ཅིང་། ཞེས་གསུངས། འདི་ལྟར་ན་གང་ཟག་གི་
དབྱིབས་གང་ཟག་ཏུ་ཐལ་ལ། ས་སོགས་ཀྱི་དབྱིབས་ས་སོགས་སུ་འདོད་ན། འབྱུང་བ་དང་འབྱུང་འགྱུར་མི་
འགལ་བར་ཐལ་བ་ལྡོག་ཏུ་མེད་དོ། ། གྲུབ་བཤད་ལས། གཞི་གཅིག་ལ་ལྟོས་ནས་གདགས་གཞི་གདགས་ཆོས་
འགལ་ཏེ། དེ་ལ་ལྟོས་ནས་ཉེ་བར་ལེན་པ་པོ་དང་ཉེ་བར་བླང་བྱ་འགལ་བའི་ཕྱིར་དང་། དེ་མི་འགལ་ན་གཞི་
གཅིག་ལ་ལྟོས་ནས་བྱ་བྱེད་ཐ་དད་མེད་པར་འགྱུར་བ་སོགས་མེད་པའི་ཕྱིར་རོ། ། ཞེས་གསུངས་ལ། ། འོན་ཀྱང་
གཞི་གཅིག་ལ་ལྟོས་ཏེ་གདགས་གཞི་ཡིན་ན། གཞི་གཅིག་ལ་ལྟོས་ཏེ་གདགསས་ཆོས་མ་ཡིན་དགོས་པར་ཐལ།
ཞེས་པ་དང་། རྣམ་མཁྱེན་རྣམ་མཁྱེན་ལ་ལྟོས་ཏེ་བྱ་བྱེད་གཉིས་ཀ་ཡིན་པའི་ཕྱིར་སོགས་ལ་ཞིབ་ཆ་དགོས། ལེགས་
བཤད་སྙིང་པོ་ལས། དེ་ཡང་ལྟོ་ལྡིར་པ་ལ་བུམ་པ་ཞེས་བཏགས་པའི་བརྡས་བཞག་པའི་ཡུལ་དོན་དམ་པར་གྲུབ་པ་

• 308 • གྲུབ་མཐའི་དོགས་དཔྱོད།
འགོག་པ་ལ་དབུ་མའི་རིགས་པ་དགོས་ཞེས་སྨྲ་བ་མིན་ཏེ། རྟོག་གེ་འབར་བ་ལས། ལྐུགས་པ་དང་འོན་པ་ལ་སོགས་
པ་བརྡ་མི་ཤེས་པས་ཀྱང་བུམ་པ་ལ་སོགས་པའི་དོན་ཤེས་ཤིང་། བ་ལང་ལ་སོགས་པས་ཀྱང་དྲི་དང་གཟུགས་ལ་
སོགསཔ་ལས་རང་གཞན་གྱི་བུ་ཤེས་ནུས་པས་མིང་གི་བརྡས་བཞག་པ་དངོས་པོའི་དེ་ཉིད་དུ་མི་གནས་པ་རྣལ་
འབྱོར་སྤྱོད་པ་དང་དབུ་མ་པ་གཉིས་ཀ་ལ་འདྲ་བར་བཤད་པས་སོ། ། ཞེས་པའི་དོན་ནི་གྲུབ་བཤད་ལས། འོ་ན་
མིང་བརྡས་བཞག་པ་དངོས་པོའི་སྡོད་ལུགས་ཡིན་པ་དང་མིང་བརྡས་བཞག་པའི་ཡུལ་དོན་དམ་པར་གྲུབ་པ་ཁོ་ན་
མེད་པ་ལ་དབུ་མའི་རིགས་པ་ངེས་པར་དགོས་པས་ཁྱབ་བམ་ཞེ་ན་དེ་གཉིས་ཀ་མིན་ཏེ། ཞེས་གསུངས་པ་ལ། ཁ་
ཅིག་ན་རེ། མིང་བརྡས་བཞག་པའི་ཡུལ་དོན་དམ་པར་གྲུབ་པ་འགོག་པ་ལ་དབུ་མའི་རིགས་པ་དགོས་པར་ཐལ།
དེ་དོན་དམ་པར་མ་གྲུབ་པ་སྟོང་ཉིད་ཡིན་པའི་ཕྱིར་ན། ཡང་ཁ་ཅིག་མ་ཁྱབ་སྟེ། དཔེར་ན་གཞི་ལམ་རྣམ་གསུམ་
བདེན་གྲུབ་ཀྱི་གཅིག་ཏུ་མེད་པ་སྟོང་ཉིད་ཡིན་ཀྱང་། དེ་གྲུབ་པ་ལ་དབུ་མའི་རིགས་པ་མི་དགོས་པའི་ཕྱིར་ཟེར།
འདི་ལ་མཁས་པའི་བཤད་ཚུལ་མང་ཡང་གཞུང་གི་ཚིག་ཟིན་ལྟར་ན་མིང་དང་བརྡས་བཞག་པའི་ཡུལ་གནས་ལུགས་
ཡིན་པ་འགོག་པ་ལ་དབུ་མའི་རིགས་པ་མི་དགོས་ཞེས་པ་ཡིན་ནམ་སྙམ་ཡང་དཔྱད་དགོས། གྲུབ་བཤད་དུ། ཞི་
འཚོ་སོགས་ཀྱིས་སེམས་ཙམ་པའི་མཚན་ཉིད་གསུམ་དགོངས་འགྲེལ་སོགས་ཀྱི་དངོས་བསྟན་ཕལ་བ་དང་རང་ལུགས་
ཀྱི་མཚན་ཉིད་གསུམ་དངོས་བསྟན་དུ་བཞེད་ཀྱང་ལེགས་ལྡན་གྱིས་དེ་དག་གི་དོན་དུ་མི་བཞེད་དོ། ། ཞེས་གསུངས།
དེ་བཞིན་དུ་ཀུན་བཞིའི་མཐའ་དཔྱོད་ལས། དེའི་རྒྱུ་མཚན་གྱིས་ཕྱི་དོན་མེད་པར་སྟོན་པའི་མདོའང་མེད་པར་
བཞེད། གཞན་དབང་ཡོངས་གྲུབ་བདེན་གྲུབ་དང་། ཀུན་བཏགས་ཀྱི་ཆོས་རྣམས་བདེན་མེད་དུ་སྟོན་པའི་
མདོའང་མེད་པར་བཞེད་པས། སེམས་ཙམ་པའི་གྲུབ་མཐའ་ཐུན་མོང་མ་ཡིན་པ་ཐམས་ཅད་མདོའི་དོན་ཕལ་པ་
ཙམ་ཡང་མ་ཡིན་ཞིང་ཐོགས་མེད་ཀྱིས་རང་བཟོར་འདོད་པའི་ཕྱིར། ཞེས་དང་། དེ་དགོངས་དོན་མཐར་ཐུག་
གམགཙོ་བོ་མིན་ཞེས་པའི་དོན་ཡིན་ཟེར་ན་བླུན་གཏམ་ཡིན་ཏེ། ཞེས་སོགས་གསུངས། དེ་དག་ལ་ཁ་ཅིག་ན་རེ།
དེ་མི་འཐད་པར་ཐལ། སློབ་དཔོན་ལེགས་ལྡན་གྱིས་སེམས་ཙམ་པའི་མཚན་ཉིད་གསུམ་མདོའི་དོན་དུ་བཞེད་བར་
དྲང་ངེས་ཟིན་བྲིས་ལས་གསུངས་པའི་ཕྱིར་ཏེ། དེ་ཉིད་ལས། ཡང་ཁོ་ན་རེ། ལེགས་ལྡན་གྱིས་རྣལ་འབྱོར་སྤྱོད་པ་
པའི་མཚན་ཉིད་གསུམ་གྱི་རྣམ་བཞག་མདོ་གང་གི་ཡང་དོན་དུ་མི་བཞེད་པར་ཐལ། དེས་དབུ་མ་བའི་མཚན་ཉིད་
གསུམ་གྱི་རྣམ་བཞག་མདོའི་དོན་དུ་ཁས་ལེན་ཀྱང་། དགོངས་འགྲེལ་ལས་བཤད་པའི་མཚན་ཉིད་གསུམ་གྱི་རྣམ་
བཞག་མདོའི་དོན་དུ་མི་བཞེད་པའི་ཕྱིར། ཞེས་འཆད་པ་ལ། ལེགས་ལྡན་གྱིས་རྣལ་འབྱོར་སྤྱོད་པ་པའི་མཚན་
ཉིད་གསུམ་བཀག་པའི་ཐད་ཀྱི་ལེགས་བཤད་སྙིང་པོ་ལས། དགོངས་འགྲེལ་ལས་མཚན་ཉིད་གསུམ་གསུངས་པའི་
དོན་རྣལ་འབྱོར་སྤྱོད་པ་པ་དག་གིས་ཇི་ལྟར་བཀྲལ་བ་ལྟར་མདོའི་དོན་མ་ཡིན་པར་དབུ་མའི་དོན་དུ་འགྲེལ་བའི་

གྲུབ་མཐའི་དོགས་དཔྱོད། • 309 •
ལམ་སྲོལ་འདི་ནི་ལེགས་ལྡན་གྱིས་ཕྱེ་བ་ཞིབ་ཏུ་ནི་དབུ་མ་སྣང་བ་ལས་བཤད་དོ། ། ཞེས་གསུངས་པའི་ཕྱིར་ན་མ་
ཁྱབ། ལུང་དེའི་དོན་ནི་རྣལ་འབྱོར་སྤྱོད་པ་པས་མཚན་ཉིད་གསུམ་གྱི་རྣམ་བཞག་བསྟན་པ་དེ་མདོའི་དོན་ཕལ་པ་
དང༌། དབུ་མ་བའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་མདོའི་དོན་གཙོ་བོ་ཡིན་ཅིང་དབུ་མ་བའི་
ལམ་སྲོལ་འདི་བྱེད་པ་པོ་ལེགས་ལྡན་ཡིན་ཞེས་པའི་དོན་ཡིན་པའི་ཕྱིར། རྩ་བར་འདོད་ན། རྣལ་འབྱོར་སྤྱོད་པ་
བའི་ལུགས་དེ་ནང་བ་སངས་རྒྱས་པའི་ལུགས་མ་ཡིན་པར་ཐལ། སློབ་དཔོན་ལེགས་ལྡན་གྱིས་རྣལ་འབྱོར་སྤྱོད་པའི་
འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་མདོ་གང་གིའང་དོན་དུ་མི་བཞེད་པའི་ཕྱིར། ཞེས་གསུངས་
པའི་ཕྱིར་དང་། ལེགས་ལྡན་གྱིས་ཐོགས་མེད་ལུང་བསྟན་པའི་ཤིང་རྟའི་སྲོལ་འབྱེད་དུ་ཁས་མི་ལེན་ཞིང་ལུང་
བསྟན་ཡང་མ་གཟིགས་པར་ཐལ་བ་དང། གྲུབ་མཐའ་བཞིའི་རྣམ་བཞག་ཀྱང་ཁས་མི་ལེན་པར་ཐལ་བ་དང་།
སེམས་ཙམ་པ་ཉན་ཐོས་སྡེ་བ་ལས་ཀྱང་དམན་པར་ཁས་ལེན་པར་ཐལ་བ་ལྡོག་ཏུ་མེད་དོ་ཞེས་ཟེར་ན་དཔྱད་གཞི་
ཤིན་ཏུ་ཆེ། ཤིང་ཤ་བའི་ཚལ་གྱི་མདོ་ལས། ཀུན་དགའ་བོ་ཤིང་ཤ་བའི་ཚལ་འདི་ལ་འདབ་མ་ཇི་སྙེད་ཡོད་པ་བས་
ལྷག་པར་མང་པའི་ཆོས་རྟོགས་པར་གྱུར་ན་ཡང་ཁྱོད་ལ་ནི་ངས་མ་བསྟན་ཏེ། དེ་སྙེད་ཀྱི་དོན་བྱ་བ་བྱས་པའི་ཕྱིར་
རོ།།དེ་དག་ཉིད་ཀྱིས་ཁྱོད་སྐྱོ་པར་ཡང་མི་འགྱུར། འདོད་ཆགས་དང་བྲལ་བར་མི་འགྱུར། ཞེས་པའི་མདོ་དྲངས་
ནས་ཀུན་དགའ་བོ་ཉན་ཐོས་སློབ་པ་དང་། ཐེག་ཆེན་གྱི་སྡེ་སྣོད་དེའི་ཡུལ་མ་ཡིན་པར་གསུངས་པ་ཐེག་པ་ཐུན་མོང་
དང་ཐུན་མོང་མིན་པ་གང་གི་དབང་དུ་བྱས་ཀྱང་འཐད་དཀའ་སྟེ། གྲུབ་བཤད་ལས། ཐེག་པ་ཐུན་མོང་གི་དབང་
དུ་བྱས་ན་བཀའ་སྡུད་པ་བོ་ཉན་ཐོས་ཀུན་དགའ་བོ་ཉེ་བར་འཁོར་འོད་སྲུང་དག་ཡིན་པར་རུང་ཡང་ཐུན་མོང་མ་
ཡིན་པར་བྱས་ན་དེ་དག་ཉན་ཐོས་མིན་པའམ། ཞེས་བཤད་པ་དང་འགལ་བའི་ཕྱིར་དང་། ཐུན་མོང་མ་ཡིན་པ་
ལྟར་ཀུན་དགའ་བོ་དང་ཀུན་ཏུ་བཟང་བོ་དང་ཕྱག་ན་རྡོ་རྗེ་རྣམས་རྒྱུད་གཅིག་ཡིན་པའི་ཕྱིར་ཏེ། སྒྲོན་གསལ་ལས།
བཙུན་པ་ཀུན་དགའ་བོ་ལ་སོགས་པ་སྡུད་པར་བྱེད་པར་ཅིའི་ཕྱིར་འཇིག་རྟེན་དུ་གྲགས། སྨྲས་པ། ཀུན་དགའ་བོ་
ནི་འདིར་བྱང་ཆུབ་སེམས་དཔའ་ཆེན་པོ་ཀུན་ཏུ་བཟང་བོ་སྟེ་ཕྱག་ན་རྡོ་རྗེ་ཡིན་ལ། རྡོ་རྗེ་འཆང་ཆེན་པོའང་དེ་ཉིད་
ལས་གཞན་མ་ཡིན་ཏེ། ཞེས་ཀུན་དགའ་བོ་ཐེག་ཆེན་སྡུད་པ་པོ་དང་ཉན་ཐོས་མ་ཡིན་པ་གསལ་པར་གསུངས་པའི་
ཕྱིར་ན་དཔྱད་གཞི་ཆེ། ཐུན་མོང་མིན་པའི་ལུགས་ལ་ཐེག་ཆེན་གྱི་སྡེ་སྣོད་སྡུད་པ་པོ་ལ་ཉན་ཐོས་མེད་པར་བཤད་
པའི་ཐད་ཀྱི་གྲུབ་བཤད་ལས། ཕལ་ཆེན་དང་མདོ་སྡེ་ས་བཅུ་བ་གསུངས་པའི་འཁོར་ན་བྱང་འཕགས་འབའ་ཞིག་
མ་གཏོགས་ཉན་ཐོས་མེད་པའི་ཕྱིར་དང་། ཞེས་བཤད་པའང་དཔྱད་གཞི་ཆེ་སྟེ། སྟོན་པས་ཕལ་ཆེན་གསུངས་
པའི་འཁོར་དུ་ཉན་ཐོས་མེད། ཉན་ཐོས་འཁོར་དུ་ཡོད་དུས་ཕལ་ཆེན་མ་གསུངས་ཟེར་དགོས་ན་སངས་རྒྱས་ཀྱིས་
ཕལ་ཆེན་མ་གསུངས་པའི་དུས་ཡོད་པར་ཐལ་བ་དང་། གསུང་གཅིག་ཉིད་དུ་གསུང་ན་ཡང་། ། དུ་མ་ཉིད་དུ་སོ་

， 310 •
 གྲུབ་མཐའི་དོགས་དཔྱོད།
སོར་གོ ། ཞེས་པའང་མི་འཐད་པར་འགྱུར་བའི་ཕྱིར་རོ། ། གྲུབ་བཤད་ལས། ཉན་ཐོས་རྡུལ་ཕྲ་རབ་ཡན་གར་
བ་ཡང་དབང་ཤེས་ཀྱི་ཡུལ་མིན་ལ། ཞེས་སོགས་དང་། མདོ་སྡེ་བ་ལྟར་དེའི་ཚོགས་པ་ན་ཡོད་པའི་རྡུལ་ཕྲ་རབ་རེ་
རེས་ཀྱང་དབང་ཤེས་ཀྱི་དམིགས་རྐྱེན་བྱེད་པ་དེ་དག་མི་སྣང་ཚུལ་ཡང་མི་འཐད་པའི་ཕྱིར་ཞེས་བཤད་པ་དང་།
ལམ་རིམ་ཆེན་མོར། རྡུལ་ཕྲ་རབ་བསགས་པའི་རེ་རེ་ནས་དབང་ཤེས་ཀྱི་རྒྱུ་དང་དེ་ཡང་རྫས་ཡོད་དུ་བཞེད་པ་དང་།
རྡུལ་ཕྲ་བའི་ཡང་མཐར་ཐུག་པར་ཡང་བཞེད་པར་སྣང་བས་རྡུལ་ཆ་མེད་དམིགས་རྐྱེན་དུ་བཞེད་དོ། ། དེའི་ཕྱིར་
དབང་པོའི་ཤེས་པ་ཕྱི་ནང་གི་འཁྲུལ་རྒྱུ་སྔར་བཤད་པ་རྣམས་ཀྱིས་མ་སླད་པ་མ་འཁྲུལ་བར་བཞེད་ཅིང་། ཐ་སྙད་དུ་
མདོ་སྡེ་བ་དང་མཐུན་པའི་དམིགས་རྐྱེན་བཞེད་པ་ཡིན་ནོ་ཞེས་པ་གཉིས་མཐུན་མི་མཐུན་དཔྱད་དགོས་ལ། འདི་
ལ་ཁ་ཅིག་གིས། སྟོང་ཐུན་སྐལ་བཟང་མིག་འབྱེད་ལས། ཆ་མེད་ཀྱི་དངོས་པོ་ཁས་བླངས་ན་བདེན་དངོས་ཁས་
ལེན་དགོས་པར་འདོད་པ་ལ་ནི་དབུ་མ་ཐལ་རང་ཐམས་ཅད་ཁྱད་པར་མེད་དོ། ། ཞེས་དང་། ཊཱིཀ་ཆེན་དེ་ཉིད་
སྣང་བ་ལས་ཀྱང་དེ་བཞིན་དུ་གསུངས་པ་དག་མི་འཐད་པར་ཐལ། ་ མདོ་སྡེ་སྤྱོད་པའི་དབུ་མ་རང་རྒྱུད་པས་རྡུལ་ཆ་
མེད་འདོད་པའི་ཕྱིར་ཏེ། ལམ་རིམ་དྲངས་མ་ཐག་པ་དེའི་ཕྱིར་ཟེར་ན། ལྷུན་པོའི་མཛེས་རྒྱན་དུ་དེའི་འགལ་སྤོང་
བཤད་པ་ཡོད་ཀྱང་གཞུང་དོན་དེ་ལྟར་ཡིན་མིན་དཔྱད་པར་བྱ་བའི་གནས་སོ། ། འཇུག་ཊཱིཀ་ཆེན་མོར། རང་
རྒྱུད་པའི་གཞུང་ཁུངས་ཐུབ་གཞན་ལས་དགག་བྱ་ངོས་འཛིན་གསལ་བར་མི་འབྱུང་ལ། དབུ་མ་སྣང་བ་ལས་ཀུན་
རྫོབ་ཏུ་ཡོད་ཚུལ་བཤད་པའི་བཟློག་ཕྱོགས་ཀྱི་ཡོད་པ་ནི་དོན་དམ་པར་རམ་བདེན་ཡོད་དུ་ཤེས་པས། ཞེས་སོགས་
གསུངས་ལ། ལེགས་བཤད་སྙིང་པོར་ཡང་དེ་བཞིན་དུ་གསུངས་སོ། ། དེ་ལ་རྗེ་དྲུང་དབུ་མར། ཇི་ལྟར་སྣང་བ་
འདི་ཁོ་ན། ། ཀུན་རྫོབ་གཞན་ནི་གཅིག་ཤོས་སོ། ། ཞེས་སོགས་ཀྱིས་ཀྱང་དགག་བྱ་ངོས་འཛིན་པར་གསུངས་ལ།
དེ་ཀུན་མཁྱེན་བླ་མས་དབུ་མ་ཆེན་མོར་རྒྱས་པར་བཀག་ཀྱང་། ལྷུན་པོའི་མཛེས་རྒྱན་དུ། སྤྱིར་དགག་བྱ་ལ་དོན་
དམ་གྱི་ཁྱད་པར་སྦྱར་བའི་དོན་དམ་ལས། རིགས་ཤེས་ལ་དོན་དམ་དང་དེས་སྔར་བཤད་པ་གྲུབ་པ་ལ་དོན་དམ་དུ་
གྲུབ་པར་བྱས་པ་གཅིག་དང་། བློ་གནོད་མེད་ཀྱི་དབང་གིས་བཞག་པ་མིན་པའི་དོན་གྱི་སྡོད་ལུགས་སུ་ཡོད་པ་ལ་
དོན་དམ་དུ་ཡོད་པར་བཞག་པ་གཉིས་ལས། སྔ་མའི་དོན་དམ་དུ་གྲུབ་ཚུལ་དབུ་མ་སྙིང་བོ་རྩ་འགྲེལ་སོགས་ལས་
རྒྱས་པར་བཤད་ལ། ཕྱི་མའི་དོན་དམ་དུ་གྲུབ་ཚུལ་དེ་དག་དུ་མ་བཤད་པས་དབུ་མ་སྣང་བ་ཁོ་ནར་བཤད་པ་རྗེའི་
དགོངས་པ་ཡིན་ཞེས་བཤད་ལ། དེས་ན་མཁས་པ་རྣམས་ཀྱི་བཤད་ཚུལ་མི་མཐུན་པས་རྗེའི་དགོངས་པ་མཐར་ཐུག་
གང་ཡིན་ཞིབ་ཏུ་དཔྱད་དགོས། ཁ་ཅིག ཐེག་ཆེན་མཐོང་ལམ་བར་ཆད་མེད་ལམ་གྱི་དཔྱད་བཟོད་དུ་གྲུབ་པ་
སྐབས་འདིའི་དགག་བྱར་ཐལ། དོན་དམ་གཉིས་ཀྱི་འཇོག་ཚུལ་འཐད་པའི་ཕྱིར། འདོད་མི་ནུས་ཏེ། སྐབས་
འདིའི་རིགས་ཤེས་ལ་ཐོས་བསམ་ཡན་ཆད་གཅིག་དགོས་པའི་ཕྱིར་ཏེ། ལམ་རིམ་ལས། དེ་ཁོ་ན་ཉིད་ལ་ཚུལ་

， 311 •
གྲུབ་མཐའི་དོགས་དཔྱོད། །
-མ་--- - --- - - -- --
བཞིན་དུ་དཔྱོད་པའི་ཐོས་བསམ་གྱི་ཤེས་རབ་ཡན་ཆད་གཟུང་གི་ཞེས་གསུངས་པའི་ཕྱིར་ཟེར་བ་འདི་ལའང་ཞིབ་ཆ་
དགོས། གྲུབ་བཤད་ལས། དེ་ཡང་ཐམས་ཅད་མཁྱེན་པའི་རྒྱུས་ལྔ་པའི་སྐབས་འདིར་ལེགས་ལྡན་གྱིས་བཤད་
དོ། ། ཞེས་པའི་དོན་ནི། ཁ་ཅིག རྩ་ཤེས་ལས། ཐ་སྙད་ལ་ནི་མ་བརྟེན་པར། ། ཞེས་སོགས་ཀྱི་དོན་ལེགས་
ལྡན་གྱིས་བཤད་པ་ཡིན་ནོ་ཞེས་བཤད་པ་ལྟར་འཐད་མི་འཐད་དཔྱད་དགོས། གྲུབ་བཤད་ལས། དོན་དམ་གྱི་
དབྱེ་བ་ཐལ་རང་འདྲ་ལ་ཀུན་རྫོབ་བདེན་པ་ལ་དབྱེ་ཚུལ་གཉིས་ཏེ། གཅིག་ནི་མེད་ཀྱང་ཡོད་པར་སྒྲོ་བཏགས་པ་མ་
ཡིན་པར་བརྟེན་ནས་སྐྱེས་པའི་དངོས་པོ་ཐམས་ཅད་ཡང་དག་ཀུན་རྫོབ་བདེན་པ་དང་། ཡང་དག་པར་སྐྱེས་པ་
སོགས་དང་སེམས་ཙམ་པའི་དོན་དང་། གྲངས་ཅན་གྱི་གཙོ་བོ་དང་རྒྱང་འཕེན་གྱི་སེམས་ཅན་འབྱུང་བ་ལས་སྐྱེ་བ་
སོགས་སུ་གྲུབ་མཐའི་དབང་གིས་བརྟགས་པའམ་བློས་བཟོས་པ་ཐམས་ཅད་ལོག་པའི་ཀུན་རྫོབ་བདེན་པ་ཡིན་ཏེ།
བདེན་གཉིས་ལས། བརྟགས་པའི་དོན་གྱིས་དབེན་གྱུར་བ། ། དངོས་ཙམ་བརྟེན་ནས་གང་སྐྱེས་ཏེ། ། ཡང་དག་
ཀུན་རྫོབ་ཤེས་པར་བྱ། ། ཞེས་ཡང་དག་པ་དང་། དེ་ཉིད་ལས། ཡང་དག་མིན་ནི་ཀུན་བཏགས་ཡིན། ། ཞེས་
སོ།།འཇོག་ཚུལ་གཉིས་པ་ནི་རང་སྣང་བའི་བློ་ལ་སྣང་པ་ལྟར་དོན་བྱེད་ནུས་པའི་ཆོས་ཡང་དག་ཀུན་རྫོབ་དང་། དེ་
ལྟར་མི་ནུས་པའི་ཆོས་ལོག་པའི་ཀུན་རྫོབ་བདེན་པ་སྟེ། ཆུ་དང་རྟ་དང་སྒྲ་ལ་སོགས་པ་དང་པོ་དང་། སྨིག་རྒྱུ་སྒྱུ་
མའི་རྟ་དང་ཐག་ཆ་སོགས་གཉིས་པར་བཤད་ཅིང་། བདེན་གཉིས་ལས། སྣང་དུ་འདྲ་ཡང་དོན་བྱེད་དག །
ནུས་པའི་ཕྱིར་དང་མི་ནུས་ཕྱིར། ། ཡང་དག་ཡང་དག་མ་ཡིན་པའི། ། ཀུན་རྫོབ་ཀྱི་ནི་དབྱེ་བ་བྱས། ། ཞེས་དང་།
ཞེས་གསུངས་སོ། ། འདི་ལ་ཁ་ཅིག དྲངས་མ་ཐག་པ་ལྟར་ཁས་ལེན་མི་རུང་སྟེ། ཀུན་རྫོབ་བདེན་པ་ལ་འཇོག་
ཚུལ་གཉིས་བཤད་པའང་མི་འཐད། ཡང་དག་པར་སྐྱེ་བ་སོགས་ལོག་པའི་ཀུན་རྫོབ་བདེན་པར་བཤད་པའང་མི་
འཐད་པའི་ཕྱིར། རྟགས་དང་པོ་དེར་ཐལ། བཏགས་པའི་དོན་གྱི་དབེན་གྱུར་པ། ། ཞེས་སོགས་ཀྱིས་ཡང་དག་
ཀུན་རྫོབ་ཀྱི་མཚན་གཞི་དང་། སྣང་དུ་འདྲ་ཡང་དོན་བྱེད་དག ཅེས་སོགས་ཀྱིས་ཡང་ལོག་གི་མཚན་ཉིད་བསྟན་
པའི་ཕྱིར་ཏེ། དང་པོ་ནི། བདེན་གཉིས་དར་ཊཱིཀ་ལས། གྲུབ་མཐས་བཏགས་པའི་དོན་གྱིས་དབེན་པར་གྱུར་བ་
མཁས་པ་ནས་བྱིས་པའི་བར་གྱི་ཤེས་པ་ལ་མཐུན་པར་སྣང་ཞིང་དེ་དང་མཐུན་པར་དོན་བྱེད་པའི་དངོས་པོ་ཙམ་
དང་རང་གི་རྒྱུ་དང་རྐྱེན་ལ་བརྟེན་ནས་གང་སྐྱེས་པ་དེ་ཙམ་ཡང་དག་པའི་ཀུན་རྫོབ་ཏུ་ཤེས་པར་བྱ་སྟེ། སྣང་བ་དང་
མཐུན་པར་དོན་བྱེད་ནུས་པའི་ཕྱིར་རོ། ། མཚན་ཉིད་ཀྱང་དོན་གྱིས་འཕངས་མོད་ཡང་དག་ཀུན་རྫོབ་ཀྱི་མཚན་
གཞི་ངོས་འཛིན་པ་ཡིན་ནོ། ། ཞེས་དང་། གཉིས་པ་ནི། ཡང་དེ་ཉིད་ལས། དེས་ན་ཐ་སྙད་པའི་ཚད་མས་རྙེད་
པའི་དོན་གང་ཞིག་སྣང་ཚུལ་ལྟར་དོན་བྱེད་ནུས་པ། ཡང་དག་ཀུན་རྫོབ་ཀྱི་མཚན་ཉིད་དང་། དེ་གང་ཞིག་སྣང་
ཚུལ་ལྟར་དོན་བྱེད་མི་ནུས་པ་ལོག་པའི་ཀུན་རྫོབ་བདེན་པའི་མཚན་ཉིད་དུ་ཤེས་པར་བྱའོ། ། ཞེས་དང་། ལྷུན་

• 312 •
 གྲུབ་མཐའི་དོགས་དཔྱོད།
པ་བ སམ་མ -- - -
པོའི་མཛེས་རྒྱན་དུའང་། ཀུན་རྫོབ་བདེན་པའི་དབྱེ་བ་ལ། བདེན་གཉིས་ལས། བཏགས་པའི་དོན་གྱིས་དབེན་
གྱུར་བ། ། དངོས་ཙམ་བརྟེན་ནས་གང་སྐྱེས་ཏེ། ། ཡང་དག་ཀུན་རྫོབ་ཤེས་པར་བྱ། ། ཞེས་དང་། ཡང་དག་
མིན་ནི་ཀུན་བཏགས་ཡིན། ། ཞེས་ཡང་དག་ཀུན་རྫོབ་བདེན་པ་དང་། ལོག་པའི་ཀུན་རྫོབ་བདེན་པ་གཉིས་སུ་
བཤད་དོ། ། མཚན་ཉིད་ནི། སྣང་དུ་འདྲ་ཡང་དོན་བྱེད་དག ། ནུས་པའི་ཕྱིར་དང་མི་ནུས་ཕྱིར། ། ཡང་དག་
ཡང་དག་མ་ཡིན་པའི། ། ཀུན་རྫོབ་ཀྱི་ནི་དབྱེ་བ་བྱས། ། ཞེས་པས་བསྟན་ནོ། ། ཞེས་གསུངས་པའི་ཕྱིར། འདི་
ལ་ཁ་ཅིག གཞན་རྣམས་འཐད་ཀྱང་ཡང་དག་ཀུན་རྫོབ་ཀྱི་མཚན་ཉིད་མི་འཐད་དེ། དབང་ཤེས་ལ་སྣང་བ་ལྟར་
དོན་བྱེད་ནུས་པ་མེད་པའི་ཕྱིར་ཏེ། བདེན་གྲུབ་དབང་ཤེས་ལ་སྣང་བའི་ཕྱིར་ཏེ། དབུ་མའི་མཐའ་དཔྱོད་ལས།
གཟུགས་སོགས་དེ་ལྔ་བདེན་གྲུབ་ལྔ་དབང་ཤེས་སོ་སོ་ལ་སྣང་ལ། དེ་དག་ཡང་དག་པའི་སྐྱེ་བ་ལྔ་དང་རིགས་ངོའི་
བདེན་གྲུབ་ཀྱི་སྐྱེ་བ་ལྔ་མེད་པའི་ཁྱད་པར་བཤད་པའི་ཕྱིར། ཞེས་གསུངས་པའི་ཕྱིར་དང་། དབང་ཤེས་ལ་བདེན་
འཛིན་ཡང་ཡོད་པའི་ཕྱིར་ཏེ། རྣམ་བཤད་སྙིང་པོའི་རྒྱན་ལས། ཡང་བློ་ཀུན་རྫོབ་པ་དེ་ཁོ་ན་ཉིད་དངོས་སུ་མཐོང་
བ་ལ་སྒྲིབ་པའི་དབང་ཤེས་ལ་སོགས་པའི་ངོར་གནས་པས་ཀྱང་བློ་ཀུན་རྫོབ་པ་དང་། དེའི་ངོར་བདེན་པའི་སྒྲ་
བཤད་པའོ། ། ཞེས་གསུངས་པའི་ཕྱིར་ཟེར། དེ་ལ་ཁོ་ན་རེ། བདེན་གྲུབ་དབང་ཤེས་ལ་མི་སྣང་བའི་ཕྱིར།
འཇུག་པའི་ཊིཀ་ཆེན་ལས། བདེན་འཛིན་དེས་བདེན་པར་ཡོད་པ་ལྟར་ཉེ་བར་བསྟན་པ་མཐོང་བ་ནི་རྟོག་པ་ཡིན་
གྱི་དབང་ཤེས་མིན་ཏེ། བདེན་གཉིས་ཀྱི་འགྲེལ་བར་དགག་བྱ་བདེན་པ་དབང་ཤེས་ལ་མི་སྣང་བར་བཤད་པ་
འདིར་ཡང་འདྲ་བའི་ཕྱིར་རོ། ། ཞེས་གསུངས་པའི་ཕྱིར། གོང་གི་རྟགས་གཉིས་པ་དེར་ཐལ། ལྷུན་པོའི་མཛེས་
རྒྱན་ལས། གྲུབ་མཐས་བཏགས་པའི་གང་ཟག་དང་ཆོས་ཀྱི་བདག་ལ་སོགས་པ་ནི་ལོག་པའི་ཀུན་རྫོབ་ཡིན་ཀྱང་
ཀུན་རྫོབ་བདེན་པར་མི་གཟུང་སྟེ། ཚད་མས་ཁེགས་པའི་ཕྱིར་རོ། ། ཞེས་གསུངས་པའི་ཕྱིར་ཟེར། ཁ་ཅིག་
སྐབས་འདིར་གང་ཟག་གི་བདག་མེད་ཕྲ་མོ་དོན་དམ་བདེན་པར་མི་འདོད་དེ། སྟོང་ཐུན་ཆེན་མོ་ལས། སེམས་
ཙམ་པ་དང་དབུ་མ་རང་རྒྱུད་པ་དག་གང་ཟག་གི་བདག་མེད་དོན་དམ་བདེན་པར་མི་འདོད་ཅིང་། དེ་འགོག་པའི་
རིགས་པའང་ཐ་སྙད་དཔྱོད་བྱེད་ཀྱི་རིགས་པའོ། ། ཞེས་གསུངས་པའི་ཕྱིར་དང་། ཕར་ཕྱིན་མཐའ་དཔྱོད་དུའང་
དེ་སྟོང་ཉིད་མིན་པར་ལན་དུ་མར་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། སྐབས་འདིར་
བདག་མེད་གཉིས་ཀ་དོན་དམ་བདེན་པར་འདོད་པའི་ཕྱིར། དབུ་མ་སྣང་བ་ལས། ཆོས་དང་གང་ཟག་ལ་བདག་
མེད་པའི་མཚན་ཉིད་ཀྱི་དེ་ཁོ་ན་ཉིད་ནི་རིགས་པ་དང་ལྡན་པས་དམ་པ་ཡིན་ཞིང་དོན་ཀྱང་དེ་ཡིན་ཏེ། སྒྲིབ་པ་སྤོང་
བ་དོན་དུ་གཉེར་བ་རྣམས་ཀྱིས་རྟོགས་པར་བྱ་བའི་ཆེད་དུ་དོན་དུ་གཉེར་བར་བྱ་བ་ཡིན་པའི་ཕྱིར་དང་། ཡེ་ཤེས་
དམ་པ་ཕྱིན་ཅི་མ་ལོག་པའི་དོན་ཏེ། ཡུལ་ཡིན་པའི་ཕྱིར་དོན་དམ་པ་ཞེས་བྱའོ། ། ཞེས་དང་། རང་རྒྱུད་པའི་

• 313 •
གྲུབ་མཐའི་དོགས་དཔྱོད།
འདོད་ཚུལ་བཤད་པའི་ཐད་ཀྱི་རྩ་ཤེ་ཊཱིཀ་ཆེན་ལས། དེའི་ཕྱིར་ཕུང་བོའི་ཆོས་དང་གང་ཟག་གི་བདག་མེད་རྟགས་
ཀྱི་དགག་བྱའི་སྤྲོས་པ་བཅད་ཙམ་ནི་ཇི་ལྟ་བ་མཁྱེན་པའི་ཡེ་ཤེས་ཟག་པ་མེད་པས་རྙེད་པའི་དོན་ཡིན་ལ། དེའི་ངོར་
གང་ཟག་དང་ཕུང་བོའི་གཉིས་སྣང་གི་སྤྲོས་པ་ཡབཞི་བ་ཡིན་པས་དོན་དམ་པའི་བདེན་པའོ། ། ཞེས་དང་།
ལེགས་བཤད་སྙིང་པོ་ལས། བདག་མེད་གཉིས་ནི་རིགས་པ་དང་ལྡན་པས་དམ་པ་ཡང་ཡིན་ལ་སྒྲིབ་པ་སྤོང་འདོད་
པས་རྟོགས་བྱའི་ཆེད་དུ་དོན་དུ་གཉེར་བ་དང་ཡེ་ཤེས་དམ་པ་ཕྱིན་ཅི་མ་ལོག་པའི་དོན་དེ་ཡུལ་ཡིན་པས་དོན་དམ་
མཚན་ཉིད་པར་བཤད་དོ། ། ཞེས་དང་། བདེན་གཉིས་དར་ཊཱིཀ་ལས་ཀྱང་དེ་ལྟར་དུ་གསུངས་ལ་དེ་ལ་རང་རྒྱུད་
པ་གཉིས་ཀ་འདྲ་བའི་ཕྱིར་རོ། ། ཞེས་ཟེར་བ་སོགས་ལ་དཔྱད་གཞི་ཆེ། ཁ་ཅིག ཐུབ་དགོངས་རྩོམ་དུས་ཀྱི་སློབ་
དཔོན་ཨ་བྷྱ་ཀ་རས་རྣམ་ཤེས་ཚོགས་བརྒྱད་འདོད་པར་ཐལ། རྗེ་གུང་ཐང་བའི་ཀུན་གཞིའི་རྣམ་བཞག་ལས།
ཡང་ཁ་ཅིག་ན་རེ། དབུ་མ་བ་ལ་རྣམ་ཤེས་ཚོགས་དྲུག་ལས་ལྷག་འདོད་པ་མེད་ཟེར་ན། དེ་མི་རུང་བར་ཐལ།
སྐབས་འདིར་དབུ་མ་བ་ཡིན་ན་སེམས་ཙམ་པ་ཡིན་དགོས་པའི་ཕྱིར། ངོ་བོ་ཉིད་མེད་པར་སྨྲ་བ་ལ་བསམ་ནའང་མི་
འཐད་པར་ཐལ། ཐུབ་དགོངས་རྩོམ་དུས་ཀྱི་སློབ་དཔོན་ཨ་བྷྱ་ཀ་ར་སོགས་ཀྱིས་རྣམ་ཤེས་ཚོགས་བརྒྱད་འདོད་པའི་
ཕྱིར། ཐུབ་དགོངས་ནས་གསལ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ། ཐུབ་
དགོངས་སུ་ཀུན་གཞི་ཞེས་མདོ་ལས་བཤད་པ་ཡིད་ཀྱི་རྣམ་ཤེས་ལ་དགོངས་པར་བཤད་པའི་ཕྱིར་ཏེ། ཐུབ་དགོངས་
ལས། ཀུན་གཞིའི་རྣམ་པར་ཤེས་པ་འདི་ཅི་ཞེ་ན། ཡིད་ཀྱི་རྣམ་པར་ཤེས་པ་ཁོ་ན་སྟེ། ཇི་ལྟར་དེ་ཁོ་ན་བདག་དང་
བདག་གི་བར་སྒྲོ་འདོགས་པས་རབ་ཏུ་འཇུག་པ་ན་ཉོན་མོངས་བ་ཅན་གྱི་ཡིད་དུ་ཐ་དད་པར་རྣམ་པར་བཞག་པ་དེ་
བཞིན་དུ་དེ་ཁོ་ན་གནས་ངན་ལེན་ལ་སོགས་པ་མཐའ་དག་གི་རྟེན་ཉིད་ཀྱིས་དང་། ཆད་པ་དང་མཚམས་སྦྱོར་བ་
དང་འདོད་ཆགས་དང་བྲལ་བ་དང་ཉམས་པ་དང་འཆི་འཕོ་བ་དང་སྐྱེ་བ་ལ་སོགས་པའི་རྟེན་ཉིད་ཀྱིས་ན་གནས་
ངན་ལ་སོགས་པ་རྣམས་འདིར་གཞི་འཆའོ་ཞེས་པས་ཀུན་གཞིའི་རྣམ་པར་ཤེས་པ་ཡང་ངོ། ། ཞེས་གསུངས་པའི་
ཕྱིར། ཁྱབ་སྟེ། ཨ་བྱཱ་ཀ་རས་ཀུན་གཞི་བཞེད་མི་བཞེད་གཉིས་བཤད་ཀྱང་། ཐུབ་དགོངས་སུ་ཕྱི་དོན་མེད་པ་
བཀག་པས་ཀུན་གཞི་མི་བཞེད་པར་སྒྲུབ་པའི་ཕྱིར་ཏེ། གྲུབ་བཤད་ལས། ཨ་སྒྱུའི་ལུགས་སོ་སོའི་དབང་གིས་ཕྱི་
དོན་མེད་པ་དང་ཀུན་གཞི་ཡོད་པའང་བཤད་ཀྱང་། ཐུབ་དགོངས་སུ། ཕྱི་དོན་མེད་པ་ཟླ་བ་ལྟར་བཀག་ཅིང་ཀུན་
གཞི་ཡང་མི་བཞེད་པ་ལེགས་ལྡན་དང་སྤྱན་རས་གཟིགས་བརྟུལ་ཞུགས་དང་ཡེ་ཤེས་སྙིང་པོ་རྣམས་འདྲ་སྟེ། ཞེས་
གསུངས་པའི་ཕྱིར་ཟེར་ན་དཔྱད་དགོས་ལ། དེར་མ་ཟད་ཕར་ཕྱིན་རང་ལུགས་ལ་རྣམ་ཤེས་ཚོགས་བརྒྱད་འདོད་
པར་རྟོག་གེའི་སྣང་བ་ལས་གསུངས་ལ། གསེར་ཕྲེང་ལས་ཀྱང་ཀུན་གཞི་ཉོན་ཡིད་ཅེས་ལན་མང་དུ་གསུངས་པས་
དཔྱད་རྒྱུ་ཡོད། གཉིས་པ་རྣམ་པ་དངོས་མེད་སེངྒེ་བཟང་། ། ཞེས་སློབ་དཔོན་སེང་བཟང་རྣམ་རྫུན་པ་དང་

 གྲུབ་མཐའི་དོགས་དཔྱོད།
པ ， -- -
མཐུན་པའི་དབུ་མ་བར་གསུངས་པ་ནི། ལེགས་བཤད་སྙིང་པོ་དང་མི་མཐུན་པས་དཔྱད་དགོས་ལ། ཁྱད་པར་དུ་
འགྲེལ་བ་ལས། གཟུང་བ་མེད་ན་འཛིན་པ་མེད་དོ་སྙམ་དུ་ངེས་པར་འཛིན་པས་ཞེས་སོགས་ཀྱི་ལུང་འདིར་སློབ་
དཔོན་རྣམ་རྫུན་པ་དང་མཐུན་པར་སྒྲུབ་པ་ཡང་། ལུང་དེའི་དོན་བཤད་པའི་ཐད་ཀྱི་རྣམ་བཤད་སྙིང་པོའི་རྒྱན་
ལས། གཟུང་བ་རྫས་གཞན་མེད་ན་གཟུང་འཛིན་རྫས་ཐ་དད་དུ་སྣང་བའི་འཛིན་པ་མ་འཁྲུལ་བ་མེད་དོ་སྙམ་དུ་
རྗེས་ཀྱི་གནས་སྐབས་སུ་ངེས་པར་སེམས་པས་འཛིན་པའི་རྣམ་པའི་མཚན་ཉིད་རྣམ་པར་རིག་པ་མ་འཁྲུལ་པར་
འཛིན་པ་ཙམ་དེ་ཡང་བསལ་ཏེ། ཞེས་སོགས་གསུངས་པ་དང་མི་མཐུན་ཏེ། སྙིང་པོའི་རྒྱན་གྱི་ལུང་དྲངས་མ་ཐག་
པ་ལྟར་དུ་རྣམ་བདེན་རྫུན་གཉིས་ཀས་འདོད་པའི་ཕྱིར་རོ། ། གྲུབ་བཤད་ལས། བདེ་གཤེགས་གཞུང་གི་རང་
འགྲེལ་ལས། འདི་ལས་ཀྱང་དབུ་མ་བ་ཡིན་ཏེ། སྣ་ཚོགས་སྣ་ཅན་དོན་རྣམས་ལ། ། གལ་ཏེ་གཅིག་ཉིད་མི་
རིགས་ན། ། ཞེས་སོགས་རྣམ་རྫུན་པའི་རྣམ་འགྲེལ་གྱི་གཞུང་དྲངས་ཏེ། ཞེས་སོགས་གསུངས་པ་ལ་དཔྱད་དགོས་
ཏེ། སྣ་ཚོགས་སྣང་ཅན་དོན་རྣམས་ལ། ། ཞེས་པ་དེ་རྣམ་རྫུན་པའི་གཞུང་མ་ཡིན་པར་མཁས་གྲུབ་རྗེས་གསུངས་
ལ། ཀུན་མཁྱེན་བླ་མས་ཀྱང་དེའི་རྗེས་སུ་འབྲང་ནས་རྣམ་འགྲེལ་རིང་ལུགས་རྣམ་བདེན་པའི་ལུགས་སུ་དབུ་མའི་
མཐའ་དཔྱོད་སོགས་ནས་བཤད་པ་སྔར་དྲངས་ཟིན་པའི་ཕྱིར་རོ། ། རྩ་བར། གཙོ་ཕལ་ཆ་གཉིས་རིམ་བཞིན་དབུ་
སེམས་ལུགས། ། ཞེས་དང་། གྲུབ་བཤད་ལས། འཁོར་ལོ་བར་བ་ཆ་ཕྱེ་ནས་དོན་དམ་གྱི་ཁྱད་པར་སྦྱར་བ་ངེས་
དོན་དང་མ་སྦྱར་བ་སྒྲ་ཇི་བཞིན་པ་མིན་ཀྱང་ངེས་དོན་བཤད་བྱེད་ཡིན་ལ། བདེན་མེད་ཀྱི་དབང་དུ་བྱས་པའི་
མཚན་ཉིད་གསུམ་ཡོད་མེད་སོ་སོར་གཙོ་བར་སྟོན་ཅིང་། ཆོས་ཐམས་ཅད་ཅིག་ཆར་དུ་བདེན་མེད་བཤད་རྟོགས་
མིནུས་པའི་གདུལ་བྱ་ཕལ་བ་སེམས་ཙམ་གྱིས་མཚན་ཉིད་གསུམ་བསྟན་ཅིང་གདུལ་བྱའི་དོན་ཞར་བྱུང་དུ་ཤེར་
མདོས་ཡང་བསྟན་ལ་ལེགས་ཕྱེའི་མདོ་དག་གིས་ཀྱང་དེ་ལྟར་བཀྲལ་བར་འདོད་པའི་ཕྱིར་ཏེ། ཞེས་སོགས་གསུངས་
པ་ཡང་དཔྱད་དགོས་ཏེ། ལེགས་བཤད་སྙིང་པོ་ལས། གལ་ཏེ་རྣལ་འབྱོར་སྤྱོད་པའི་མཚན་ཉིད་གསུམ་གྱི་འཇོག་
ལུགས་མདོ་འདིའི་དོན་མིན་ན་མདོ་གང་གི་ཡང་དོན་མིན་པར་བཞེད་དམ་སྙམ་ན། དབུ་མ་སྣང་བ་ལས།
དགོངས་འགྲེལ་དང་ལང་གཤེགས་དང་རྒྱན་སྟུག་པོ་བཀོད་པའི་མདོ་སོགས་ལས་ཕྱི་རོལ་བཀག་ནས་སེམས་ཙམ་གྱི་
ལུགས་སུ་བསྒྲུབས་པའི་སྐབས་འགའ་ཞིག་ཏུ་སེམས་ལ་རང་བཞིན་མ་དགག་པ་ནི། ཆོས་ཐམས་ཅད་རང་བཞིན་
མེད་པ་ཅིག་ཅར་ཏུ་རྟོགས་མི་ནུས་པར་རིམ་གྱིས་བཀྲི་དགོས་པ་རྣམས་ཀྱི་བསམ་པ་དང་མཐུན་པར་བསྟན་པ་ཡིན་
ནོ། ། ཞེས་གསུངས་པས། མདོ་དེ་དག་ལས་ཅིག་ཅར་དུ་ཆོས་ཐམས་ཅད་རང་བཞིན་མེད་པར་རྟོགས་མི་ནུས་
པའི་གདུལ་བྱ་ལ་བཤད་པ་དང་སྔ་མ་གཉིས་ཡོད་པས་ཆ་ཕྱེ་ནས་མདོའི་དོན་དུ་འཇོག་གོ ། ཞེས་དབུ་མ་བའི་
མཚན་ཉིད་གསུམ་གྱི་རྣམ་བཞག་གཙོ་བོར་སྟོན་པའི་སྐབས་གཅིག་དང་། སེམས་ཙམ་པའི་མཚན་ཉིད་གསུམ་གྱི་

• 315 •
གྲུབ་མཐའི་དོགས་དཔྱོད།
རྣམ་བཞག་གཙོ་བོར་སྟོན་པའི་སྐབས་གཅིག་སྟེ་ཆ་གཉིས་སུ་ཕྱེ་ནས་སོ་སོར་སྟོན་པར་གསུངས་པས་མདོ་གཅིག་གི་
སྐབས་སུ་གཅིག་གཙོ་བོར་བསྟན་ལ་གཅིག་ཤོས་ཤུགས་ལ་བསྟན་པའམ་ཕལ་བའི་ཚུལ་དུ་བསྟན་པར་བཤད་པ་ལྟར་
མི་རིགས་པའི་ཕྱིར་རོ། ། དབུ་མའི་མཐའ་དཔྱོད་ལས། ཁོ་ན་རེ། མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་
ལ་ཐ་སྙད་འབའ་ཞིག་སྒྲུབ་ཀྱིས་ཁྱབ་པར་ཐལ། མཐའ་བཞིའི་སྐྱེ་བ་མེད་པ་དེ་ཡང་དེ་སྒྲུབ་ཀྱི་དེ་གང་བདེན་གྲུབ་ཀྱི་
གཅིག་དུ་བྲལ་གྱི་རྟགས་ཀྱིས་མྱུ་གུ་དེ་ལྟར་སྒྲུབ་པ་ཡང་ཐ་སྙད་འབའ་ཞིག་སྒྲུབ་ཀྱི་རྟགས་ཡིན་པའི་ཕྱིར་ན་མ་ཁྱབ།
ཞེས་གསུངས་ལ། དེ་ལ་ཁ་ཅིག རྗེའི་རང་གིས་གནང་བའི་དབུ་མ་རྒྱན་གྱི་ཟིན་བྲིས་ལས། རྒྱུ་དང་ཁྱབ་བྱེད་མ་
དམིགས་པ་ལ་དོན་དང་ཐ་སྙད་སྒྲུབ་བྱེད་གཉིས་གསུངས་པས། འདི་ནི་ཁྱབ་བྱེད་མ་དམིགས་པའི་ཐ་སྙད་སྒྲུབ་པ་
ཡིན་གྱི། རང་བཞིན་མ་དམིགས་པ་མིན་པས་དོན་སྒྲུབ་ཟིན་པ་ཡང་དོན་ལྡོག་གི་དོན་དུ་མི་གཟུང་ངོ། ། ཞེས་
གསུངས་ཏེ། རྟགས་སྦྱོར་དེའི་ཕྱིར་རྒོལ་ཡང་དག་གིས་མྱུ་གུ་བདེན་མེད་ཀྱིས་དོན་རྟོགས་ཟིན་པ་ཡིན་ཀྱང་མྱུ་གུ་
བདེན་མེད་ཀྱི་དོན་ལྡོག་མ་རྟོགས་པ་ཡིན་ཏེ། མྱུ་གུ་བདེན་གྲུབ་ཏུ་ཚད་མས་མ་དམིགས་པ་མ་རྟོགས་པའི་ཕྱིར་ཞེས་
པ་ཡིན་ནམ་སྙམ་ཡང་དཔྱད་དགོས་སོ། ། སྟོང་ཐུན་ལས། ཆོས་གང་ལའང་བདེན་པའི་གཅིག་དང་དུ་མ་གང་
གིའང་དོན་སྒྲོ་མི་འདོགས་པར། བདེན་པའི་དོན་སྒྲོ་འདོགས་པ་ཕུང་བོ་གསུམ་པའི་དོན་གྱི་སྒྲོ་འདོགས་སྐྱེ་བ་མེད་
པས། ཐ་སྙད་འབའ་ཞིག་སྒྲུབ་པ་ཡིན་ལ། དེའི་ཕྱིར་ཐ་སྙད་འབའ་ཞིག་སྒྲུབ་པ་ལ་རང་བཞིན་མ་དམིགས་པའི་
རྟགས་ཀྱིས་ཁྱབ་པ་མ་ཡིན་ནོ། ། ཞེས་ཐ་སྙད་འབའ་ཞིག་སྒྲུབ་པའི་འབྲེལ་ཟླ་མ་དམིགས་པའི་རྟགས་ལ་རང་བཞིན་
མ་དམིགས་པའི་རྟགས་ཀྱིས་མ་ཁྱབ་གསུངས། འོན་ཀྱང་པཎ་ཆེན་ཆོས་མཆོག་གིས། རྒྱུ་དང་ཁྱབ་བྱེད་མ་དམིགས་
པ་ནི་དངོས་པོ་མེད་པ་དང་དངོས་པོ་མེད་པའི་ཐ་སྙད་གཉིས་ཀ་གོ་བར་བྱེད་པར་གསུངས་པ་དང་། རྗེའི་གསུང་གི་
ཟིན་བྲིས་སྔར་དྲངས་པ་འདི་ལའང་འབའ་ཞིག་སྦྱར་བ་མེད་པས་ཐ་སྙད་འབའ་ཞིག་སྒྲུབ་པའི་ཁྱབ་བྱེད་མ་དམིགས་
པའི་རྟགས་ཡོད་མེད་དཔྱད་བྱ་མང་ཞེས་གསུངས་པས་དཔྱད་དགོས། སྟོང་ཐུན་ལས། སློབ་དཔོན་ལེགས་ལྡན་
འབྱེད་དང་ཡེ་ཤེས་སྙིང་པོ་གཉིས་ཀ་ཡང་ཐ་སྙད་ཀྱི་རྣམ་བཞག་མདོ་སྡེ་བ་དང་མཐུན་པ་མ་ཡིན་ཏེ། རང་རིག་ཐ་
སྙད་དུ་ཡང་ཁས་མི་ལེན་པ་སོགས་ཆེས་མི་མཐུན་པ་དུ་མ་ཡོད་པའི་ཕྱིར་དང་། ཕྱོགས་གཅིག་མཐུན་པས་མཐུན་
པར་འཇོག་ན་ཐམས་ཅད་ཐམས་ཅད་དང་གྲུབ་མཐའ་མཐུན་པར་ཐལ་བའི་ཕྱིར་རོ། ། ཞེས་བྱུང་ལ། འདི་ནི་
སྟོང་ཐུན་རང་ལུགས་དངོས་ཡིན་པས་ལྷུན་པོའི་མཛེས་རྒྱན་དུ་ལུང་དེའི་དོན་བཤད་པ་ལྟར་ཁས་ལེན་མི་རུང་ངམ་
སྙམ་སྟེ་དཔྱད་དགོས། ཁ་ཅིག་གིས། རང་རྒྱུད་པ་རྣམས་སྒྱུ་མ་རིགས་གྲུབ་པའི་དབུ་མ་བ་དང་། ཐལ་འགྱུར་བ་
རྣམས་རབ་ཏུ་མི་གནས་པའི་དབུ་མ་བ་ཡིན་ཏེ། དང་པོ་ནི། རང་རྒྱུད་པའི་སྐབས་ཀྱི་གྲུབ་བཤད་ལས། གཞན་
ཡང་མི་ཏྲི་པ་དང་དེ་གཉིས་ཀྱིས་སྒྱུ་མ་རིགས་གྲུབ་པའི་མིང་བཏགས་པའི་དོན་ཡང་མཉམ་བཞག་གི་ཡུལ་ལ་སྒྱུ་མ་ལྟ་

• 316 •
 གྲུབ་མཐའི་དོགས་དཔྱོད།
- --- ----- - - - ， བསམ་
བུ་འཇོག་པར་མི་འགྲུབ་སྟེ། ཐ་སྙད་ཡང་དག་ཐམས་ཅད་ཀྱང་རིགས་གྲུབ་དང་འཐད་ལྡན་ཡིན་པར་བཤད་ཟིན་
པའི་ཕྱིར། ཞེས་དང་། གཉིས་པ་ཡང་དེ་ཉིད་ལས། གཉིས་པ་ནི། ཐལ་འགྱུར་སྣང་ཙམ་མི་གནས་དབུ་མར་
གྲགས། ། ཞེས་སྨྲས་ཏེ། ནས། ཞེས་པ་ལྟར་རྟག་ཆད་ཀྱི་མཐའ་གང་ལའང་མི་གནས་པས་ན་མི་གནས་དབུ་མ་བ་
དང་རབ་ཏུ་མི་གནས་པའི་དབུ་མ་བ་ཞེས་བྱའོ། ། ཞེས་གསུངས་པའི་ཕྱིར་ཟེར། ལ་ལས། དེ་མི་འཐད་པར་ཐལ།
དེ་ལྟར་འདོད་པ་རྗེ་རིན་པོ་ཆེས་བཀག་པའི་ཕྱིར་ཏེ། ལམ་རིམ་ལས། དེ་ལ་སྔ་རབས་པའི་དགེ་བའི་བཤེས་གཉེན་
ཁ་ཅིག་ན་རེ། ཐ་སྙད་འཇོག་ཚུལ་གྱི་སྒོ་ནས་མིང་བཏགས་པའི་དབུ་མ་བ་ནི་གཉིས་ཏེ། ཐ་སྙད་དུ་ཕྱི་རོལ་ཡོད་
པར་འདོད་པ་མདོ་སྡེ་སྤྱོད་པའི་དབུ་མ་བ་དང་། ཐ་སྙད་དུ་ཕྱི་རོལ་མེད་པར་འདོད་པ་རྣལ་འབྱོར་སྤྱོད་པའི་དབུ་མ་
བའོ། ། དོན་དམ་འདོད་ཚུལ་གྱི་སྒོ་ནས་མིང་བཏགས་པའང་གཉིས་ཏེ། སྣང་སྟོང་གཉིས་ཚོགས་དོན་དམ་བདེན་
པར་འདོད་པ་སྒྱུ་མ་རིགས་གྲུབ་པ་དང་སྣང་བ་ལ་སྤྲོས་པ་རྣམ་པར་བཅད་པ་ཙམ་དོན་དམ་བདེན་པར་འདོད་པ་
རབ་ཏུ་མི་གནས་པར་སྨྲ་བའོ། ། དེ་གཉིས་ཀྱི་སྔ་མ་ནི་སློབ་དཔོན་ཞི་བ་འཚོ་དང་ཀ་མ་ལ་ཤཱི་ལ་ལ་སོགས་པ་ཡིན་
པར་འདོད་ལ། སྒྱུ་མ་ལྟ་བུ་དང་རབ་ཏུ་མི་གནས་པའི་ཐ་སྙད་ནི་རྒྱ་གར་བའི་སློབ་དཔོན་ཁ་ཅིག་ཀྱང་འདོད་དོ། །
སྤྱིར་དབུ་མ་བར་ཁས་འཆེ་བའི་རྒྱ་བོད་ཀྱི་སློབ་དཔོན་འགའ་རེས་དེ་ལྟར་དུ་འདོད་པ་ཡོད་མོད་ཀྱང་། སློབ་དཔོན་
ཀླུ་སྒྲུབཀྱི་རྗེས་སུ་འབྲང་བའི་དབུ་མ་ཆེན་པོ་རྣམས་ཀྱི་ལུགས་ཇི་ལྟར་ཡིན་གཏན་ལ་དབབ་པར་བྱའི། ཕྲམོ་རྣམས་
སུ་ཞིག་གིས་བཤད་པར་ནུས། གཞན་ཡང་དོན་དམ་འདོད་ཚུལ་གྱི་སྒོ་ནས་གཉིས་སུ་བཞག་པ་ནི་རྨོངས་པ་ངོ་
མཚར་བསྐྱེད་པའི་རྣམ་བཞག་གོ་ཞེས་ལོ་ཙཱ་བ་ཆེན་པོ་བློ་ལྡན་ཤེས་རབ་གསུངས་པ་ནི་ཤིན་ཏུ་ལེགས་ཏེ། དེ་དག་གི་
འདོད་པ་ནི་རིགས་ཤེས་རྗེས་དཔག་གིས་གཞལ་བའི་དོན་ཙམ་དོན་དམ་བདེན་པར་འདོད་པར་སྣང་ལ། རིགས་
ཤེས་ཀྱི་གཞལ་བྱའི་དོན་དམ་བདེན་པ་དང་མཐུན་པས་དོན་དམ་ཞེས་བཏགས་པར་དབུ་མ་རྒྱན་དང་སྣང་བ་གཉིས་
ཀ་ནས་གསུངས་པའི་ཕྱིར་རོ། ། དབུ་མ་བ་ཆེན་པོ་གཞན་རྣམས་ཀྱང་རིགས་པས་སྤྲོས་པ་བཅད་པའི་དོན་དེ་ཙམ་
ནི་དོན་དམ་བདེན་པར་མི་བཞེད་པས་ལེགས་པ་མ་ཡིན་ནོ། ། ཞེས་གསུངས་པའི་ཕྱིར་ཟེར་བ་ལ། ཁོ་ན་རེ།
དྲངས་མ་ཐག་པའི་ལུང་འདིས་སྒྱུ་མ་རིགས་གྲུབ་པའི་དོན་དེ་ལྟར་འདོད་པ་མི་འཐད་ཅེས་པ་ཡིན་གྱི་དབུ་མ་བ་ལ་དེ་
གཉིས་སུ་ཕྱེ་བ་མི་འཐད་པར་བཞེད་པ་མ་ཡིན་པའི་ཕྱིར་ཏེ། ལྷུན་པོའི་མཛེས་རྒྱན་ལས། འོན་ཀྱང་རྗེ་བདག་ཉིད་
ཆེན་པོས་སྒྱུ་མ་རིགས་གྲུབ་པའི་དོན་དེ་ལྟར་འདོད་པ་མི་འཐད་པར་བཤད་པ་ཡིན་གྱི་སྤྱིར་དབུ་མ་བ་ལ་སྒྱུ་མ་རིགས་
གྲུབ་པ་དང་རབ་ཏུ་མི་གནས་པའི་ཐ་སྙད་ཙམ་མི་འཐད་པར་བཞེད་པ་མིན་ཏེ། དེ་འདྲའི་ཐ་སྙད་ཙམ་ནི་སློབ་
དཔོན་དཔའ་བོའི་དོན་དམ་བྱང་ཆུབ་ཀྱི་སེམས་བསྒོམ་པའི་ཡི་གེ་ལས་གསལ་བར་བཤད་པའི་ཕྱིར། ཞེས་མཁས་
གྲུབ་ཆེན་པོ་ནོར་བཟང་རྒྱ་མཚོས་གསུངས་པ་ནི་ལེགས་སམ་སྙམ་སྟེ། འདི་དག་གི་རྒྱུ་མཚན་བཤད་པར་བྱ་བ་མང་

གྲུབ་མཐའི་དོགས་དཔྱོད།
དུ་ཡོད་ཀྱང་རེ་ཞིག་བཞག་གོ ། ཞེས་གསུངས་པའི་ཕྱིར་ཟེར་བ་ལ། ལ་ལས། འདིའང་མི་འཐད་པར་ཐལ། སྒྱུ་
མ་རིགས་གྲུབ་པས་སྣང་སྟོང་གཉིས་ཚོགས་དོན་དམ་བདེན་པར་འདོད་པར་རྗེ་རིན་པོ་ཆེས་གསུངས་པའི་ཕྱིར་ཏེ།
ལམ་རིམ་ཆུང་ངུ་ལས། དེས་ན་སྒྱུ་མ་རིགས་གྲུབ་པས་གཞི་ཕུང་བོ་ལྟ་བུ་དང་བདེན་སྟོང་གི་སྣང་བ་གཉིས་ཚོགས་པ་
རིགས་ཤེས་རྗེས་དཔག་གིས་གྲུབ་པའི་དོན་ཙམ་དོན་དམ་བདེན་པར་འདོད་པ་ནི། མཐུན་པའི་དོན་དམ་དུ་འགྱུར་
ཀྱི་དོན་དམ་བདེན་པ་མིན་ནོ། ། བདེན་པའི་གཅིག་དང་དུ་བྲལ་གྱི་སྣང་བས་མྱུ་གུ་སོགས་བདེན་མེད་ཀྱི་སྣང་བར་
སྒྲུབ་པ་ཡང་། གཞི་དེ་བདེན་པར་ཡོད་མེད་ཐེ་ཚོམ་མ་ཆོད་པའི་གང་ཟག་རྟོགས་ལྡན་ལ་ནི་དེ་ལྟར་སྒྲུབ་པའི་དོན་
མེད་ལ། ཐེ་ཚོམ་ཆོད་པ་ལ་ནི་རྟགས་དེ་ཡང་དག་ཏུ་མི་འགྱུར་བ་དང་། དབུ་མ་སྣང་བ་ལས་གཅིག་དུ་བྲལ་གྱི་
རྟགས་ཆོས་གཉིས་ཀ་རྣམ་བཅད་ཙམ་དུ་གསུངས་ཤིང་། གཅིག་དང་དུ་མ་མིན་པ་དང་། དེ་གཉིས་སུ་མེད་པ་གང་
རྟགས་སུ་བྱས་ཀྱང་འདྲ་བར་གསུངས་པ་ནི། མ་ཡིན་དགག་ལ་མི་བྱེད་པར་དེ་ཉིད་ཀྱི་དཔེར་བརྗོད་ལས་ཤེས་པས།
སློབ་དཔོན་ཞི་བ་འཚོ་ཡབ་སྲས་དང་སློབ་དཔོན་སེངྒེ་བཟང་པོའི་བཞེད་པ་གཏན་མིན་ནོ། ། སྣང་བ་ལ་དགག་བྱའི་
སྤྲོས་པ་རྣམ་པར་བཅད་པ་ལ་རྣམ་བཅད་དང་ཡོངས་གཅོད་གཉིས་སུ་བྱས་པའི་ཕྱི་མ་རྗེས་དཔག་གིས་གཞལ་བའི་
དོན་དམ་བདེན་པར་འདོད་པ་ཡང་དབུ་མ་བ་ཆེན་པོ་སུ་ཡང་མི་བཞེད་དོ། ། ཚུལ་འདིས་ལམ་རིམ་རྒྱས་པར་འདི་
དག་གི་རྣམ་བཞག་བཤད་པ་ཡང་ཞིབ་ཏུ་ཤེས་པར་བྱའོ། ། ཞེས་གསུངས་པའི་ཕྱིར་ཟེར་ན་དཔྱད་གཞི་ཆེ། དེ་ལ་
མཁས་དབང་དཔལ་ལྡན་པའི་བདེན་གཉིས་ཀྱི་རྣམ་བཤད་ལས། ལམ་རིམ་ཆེ་ཆུང་དྲངས་མ་ཐག་པ་དེ་དང་།
རྣམ་བཤད་སྙིང་པོའི་རྒྱན་ལས། སྔ་མ་ཁ་ཅིག་གིས་སློབ་དཔོན་སྒྱུ་མ་རིགས་གྲུབ་པར་འདོད་པ་ཡང་དབུ་མ་བ་ཆེན་
པོ་ལ་སྐུར་བ་འདེབས་པར་ཟད་དོ། ། ཞེས་པ་སོགས་ལ་བརྟེན་ནས་སྒྱུ་མ་རིགས་གྲུབ་པ་དང་རབ་ཏུ་མི་གནས་པའི་
དོན་དང་ཐ་སྙད་གང་ཡང་མི་འཐད་པར་བཤད་ཅིང་། ཁྱད་པར་དུ། གསེར་ཕྲེང་ལས། འོ་ན་མཉམ་བཞག་གི་
ཡུལ་གང་ཞེ་ན། དེ་ལ་མཉམ་བཞག་གི་ཡུལ་སྣང་མེད་དང་། སྣང་བཅས་སུ་འདོད་པ་གཉིས་ལས། ནས། དེ་ལ་
སྔ་མ་ནི་རྩོད་པའི་གནས་ཆེ་བས་རེ་ཞིག་ཕྱི་མ་ཁས་བླངས་ངོ་ཞེས་པས་སྣང་མེད་རབ་ཏུ་མི་གནས་པ་དང་། སྣང་
བཅས་སྒྱུ་མ་རིགས་གྲུབ་དང་ཁྱད་མེད་དུ་བཤད་ལ། འཕགས་སེང་གཉིས་སྒྱུ་མ་རིགས་གྲུབ་པར་བཞེད་པར་བཤད་
དོ། ། དེང་སང་བཤད་ཚུལ་འདི་ལ་སྔོན་མེད་པའི་ལེགས་བཤད་དུ་བྱས་ཡོད་ཀྱང་དཔྱད་དགོས་སོ། ། གལ་ཏེ་ཁྱོད་
ལྟར་ན། སྒྱུ་མ་རིགས་གྲུབ་པའི་ལུགས་ལ། རིགས་ཤེས་རྗེས་དཔག་གི་གཞལ་བྱ་དོན་དམ་བཏགས་པ་བར་ཐལ།
གསེར་ཕྲེང་རང་ལུགས་སྒྱུ་མ་རིགས་གྲུབ་པའི་ལུགས་གང་ཞིག དེ་དེ་བཏགས་པ་བར་གསེར་ཕྲེང་ལས་གསུངས་
པའི་ཕྱིར། དང་པོ་ཁྱོད་ཀྱི་ཁས་བླངས། གཉིས་པ་ནི་དེ་ཉིད་ལས། འདི་ནི་གཅིག་དུ་བྲལ་སོགས་ཀྱི་རྟགས་ལ་
བརྟེན་པའི་རྗེས་དཔག་གི་ཡུལ་རྣམས་ལ་བྱེད་པས་རྟོག་པའི་བཟོ་ལས་མ་འདས་པའི་ཕྱིར་དོན་དམ་བཏགས་

• 318 • 
གྲུབ་མཐའི་དོགས་དཔྱོད།
པའོ། ། ཞེས་གསུངས་པའི་ཕྱིར། རྩ་བར་འདོད་ན། དེས་དེ་དོན་དམ་མཚན་ཉིད་པར་བཞེད་པའི་ཕྱིར་ཏེ།
དེས་དེ་དོན་དམ་མཚན་ཉིད་པར་བཞེད་ལ། དབུ་མ་སྣང་བ་སོགས་སུ་དེ་དོན་དམ་བཏགས་པ་པར་གསུངས་པས་
སྒྱུ་མ་རིགས་གྲུབ་པ་ཞི་འཚོ་སོགས་དང་མི་མཐུན་པར་ལམ་རིམ་ལས་གསུངས་པའི་ཕྱིར་ཏེ། ལུང་སྔར་དྲངས་ཟིན་
པའི་ཕྱིར། ཡབ་རབ་ཏུ་མི་གནས་པས་སྣང་བ་ལས་སྤྲོས་པ་བཅད་པའི་དོན་ཙམ་དོན་དམ་བདེན་པར་མི་འདོད་
པར་ཐལ། མཉམ་བཞག་སྣང་མེད་དུ་འདོད་པའི་ལུགས་དེས་དེ་ལྟར་འདོད་པ་གང་ཞིག རབ་ཏུ་མི་གནས་པའི་
ལུགས་དང་སྣང་མེད་འདོད་པའི་ལུགས་གཉིས་འདྲ་བའི་ཕྱིར། རྟགས་གཉིས་རེ་རེ་ནས་ཁྱོད་ཀྱི་ཁས་བླངས་ལ་
སོང་། འདོད་མི་ནུས་ཏེ། དེས་དེ་དོན་དམ་བདེན་པར་འདོད་པར་ལམ་རིམ་གཉིས་ཀྱི་ལུང་དྲངས་ཟིན་ལ། ཁྱོད་
ཀྱིས་ཀྱང་དེ་ལྟར་བཤད་པའི་ཕྱིར། གཞན་ཡང་རྗེ་རིན་པོ་ཆེ་རང་ཉིད་ཀྱང་རྨོངས་པ་ངོ་མཚར་སྐྱེད་པ་བོ་ཡིན་པར་
ཐལ། -ཐལ་འགྱུར་བ་རབ་ཏུ་མི་གནས་པ་དང་། རང་རྒྱུད་པ་སྒྱུ་མ་རིགས་གྲུབ་པར་གསེར་ཕྲེང་ལས་གསུངས་པའི་
ཕྱིར་སོགས་དཔྱད་རྒྱུ་མང་ལ། མཉམ་བཞག་སྣང་མེད་དང་སྣང་བཅས་སུ་འདོད་པ་དང་རབ་ཏུ་མི་གནས་པ་དང་
སྒྱུ་མ་རིགས་གྲུབ་པ་གཉིས་མི་འདྲ་པར་ཁས་ལེན་ན་སྐྱོན་ཅི་ཡང་མེད་དེ་སྔོན་བྱོན་མཁས་པའི་གསུངས་ལས་དེ་ལྟར་
མ་བྱུང་བའི་ཕྱིར་ན་ཞིབ་ཏུ་དཔྱད་དགོས། གཞན་ཡང་། རབ་ཏུ་མི་གནས་པས་ཀྱང་སྣང་སྟོང་གཉིས་ཚོགས་དོན་
དམ་བདེན་པར་འདོད་པར་ཐལ། ལྷག་མཐོང་མཆན་ལས། དེར་མ་ཟད་ཞི་བ་འཚོ་མ་ཡིན་པའི་དབུ་མ་བ་ཆེན་པོ་
གཞན་རྣམས་ཀྱང་རིགས་ཤེས་རྟོག་བྲལ་དང་རྟོག་བཅས་གཉིས་ཀའི་སྣང་ངོར་བདེན་གྲུབ་མེད་པས་སྣང་ངོ་གཉིས་
ཀར་ཆོས་ཅན་སྣང་བ་ལ། རིགས་པས་བདེན་གྲུབ་ཀྱི་དགག་བྱའི་སྤྲོས་པ་བཅད་པའི་དོན་སྣང་སྟོང་གཉིས་ཚོགས་
དེ་ཙམ་ལ་རྣམ་བཅད་དང་ཡོངས་གཅོད་གཉིས་ཡོད་ཅིང་ཡོངས་གཅོད་ནི་མ་ཡིན་དགག་ཡིན་དེ་ནི་དོན་དམ་བདེན་
པར་མི་བཞེད་པས་སྣང་བ་ལ་སྤྲོས་པའི་རྣམ་པར་བཤད་པ་ཙམ་དོན་དམ་བདེན་པར་འདོད་པ་རབ་ཏུ་མི་གནས་
པའི་དབུ་མ་བར་སྨྲ་བ། སྔ་རབས་པས་དོན་དམ་འདོད་ཚུལ་གྱི་སྒོ་ནས་བཞག་པའི་དབུ་མ་བའི་ཐ་སྙད་དེ་འདྲ་
ལེགས་པ་མ་ཡིན་ཏེ་ལམ་རིམ་ཆུང་པ་ལས་སྣང་བ་ལ་དགག་བྱའི་སྤྲོས་པ་རྣམ་པར་བཅད་པ་ལ་རྣམ་བཅད་ཡོངས་
གཅོད་གཉིས་སུ་བྱས་པའི་ཕྱི་མ་རྗེས་དཔག་གིས་གཞལ་པའི་དོན་ཙམ་དོན་དམ་བདེན་པར་འདོད་པ་ཡང་དབུ་མ་བ་
ཆེན་པོ་སུ་ཡང་མི་བཞེད་དོ། ། ཞེས་གསུངས་པའི་ཕྱིར། འདི་ནི་བདེན་སྟོང་སྒྱུ་མ་ལྟ་བུ་ཀུན་རྫོབ་བདེན་པ་ཡིན་
ནོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག དེ་མི་འཐད་དེ། དེས་དེ་མེད་དགག་ཏུ་འདོད་པའི་ཕྱིར་ཏེ།
སྟོང་ཐུན་ལས། དེ་ལ་བོད་ཀྱི་བླ་མ་སྔ་མ་ཁ་ཅིག་ན་རེ། དོན་དམ་འདོད་ཚུལ་གྱི་སྒོ་ནས་མིང་བཏགས་པའི་དབུ་མ་
བ་ནི་གཉིས་ཏེ། རབ་ཏུ་མི་གནས་པ་དང་། སྒྱུ་མ་རིགས་གྲུབ་པའི་དབུ་མ་བའོ། ། དང་པོ། སྣང་བ་ལ་བདེན་པ་
བཀག་པའི་མེད་དགག་དོན་དམ་བདེན་པར་འདོད་པ་ཟླ་བ་གྲགས་པ་ལ་སོགས་པའོ། ། གཉིས་པ་ནི། སྣང་སྟོང་

གྲུབ་མཐའི་དོགས་དཔྱོད།
ཚོགས་པ་སྒྱུ་མ་ལྟ་བུ་དོན་དམ་བདེན་པར་འདོད་པ་ཞི་བ་འཚོ་དང་འཕགས་སེང་ལ་སོགས་པའོ་ཞེས་སྨྲའོ། ། ཞེས་
གསུངས་པའི་ཕྱིར་ཟེར། ངག་དབང་བའི་བདེན་གཉིས་ལས། དེའི་སྤྲོས་པ་རྣམ་པ་བཅད་པའི་དོན་ཞེས་པ་བདེན་
གྲུབ་བཀག་པའི་མ་ཡིན་དགག་གི་སྟོང་བ་ལ་བྱས་ན་སྒྱུ་མ་རིགས་གྲུབ་པ་དང་ཁྱད་པར་མེད་པར་འགྱུར་ཞིང་སྒྱུ་མ་
རིགས་གྲུབ་སྔར་བཀག་པ་དང་ཟློས་པའི་སྐྱོན་དུ་ཡང་འགྱུར་ལ། དགག་བྱ་བདེན་གྲུབ་བཀག་པའི་མེད་དགག་ལ་
བྱས་ན་རང་ལུགས་ལ་དེ་དོན་དམ་བདེན་པར་མི་བཞེད་པར་གསུངས་པ་དང་འགལ་ཞིང་། སྐབས་འདིའི་ཕྱོགས་
སྔ་མས་མེད་དགག་འཇོག་མི་ཤེས་པར་གསུངས་པ་དང་ཡང་འགལ་བའི་ཕྱིར། ཞེས་བཤད་དོ། ། འདི་ལ་ཁོ་ན་རེ།
རབ་ཏུ་མི་གནས་པས་སྣང་སྟོང་གཉིས་ཚོགས་མེད་དགག་ཏུ་འདོད་པ་ནི་སྟོང་ཐུན་ལྟར་ཡིན་ལ། དེས་དེ་མ་ཡིན་
དགག་ཏུ་འདོད་པར་གང་དུ་ཡང་མ་གསུངས་ལ། ལྷག་མཐོང་མཆན་དུ་དེ་མ་ཡིན་དགག་ཏུ་གསུངས་པ་རང་
ལུགས་ཡིན་གྱི་ཕྱོགས་སྔ་མའི་ལུགས་མ་ཡིན་པའི་ཕྱིར་དང་། རབ་ཏུ་མི་གནས་པས་མེད་དགག་འཇོག་མི་ཤེས་པར་
རྗེ་ཡབ་སྲས་ཀྱི་ཡིག་ཆ་གང་དུའང་མི་འབྱུང་ལ། རྩ་ཤེས་ཊིཀ་ཆེན་གྱི་ལུང་དྲངས་པའང་ཤེས་བྱེད་དུ་མི་འགྲོ་བའི་
ཕྱིར་རོ། ། དེས་ན་རབ་ཏུ་མི་གནས་པས་སྣང་སྟོང་གཉིས་ཚོགས་དོན་དམ་བདེན་པ་དང་མེད་དགག་ཏུ་འདོད་མི་
འདོད་ཅེས་བཤད་མ་ཐག་པ་རྣམས་བོད་སྔ་རབས་པས་འདོད་པའི་དེ་དག་ཡིན་གྱི་རང་ལུགས་ནི་སྔར་ལྟར་ཡིན་པའི་
ཕྱིར་རོ། ། ཞེས་ཟེར་ན་ཞིབ་ཆ་དགོས། རྩ་བར། དབྱེ་བ་ཕྱི་མོ་ཕྱོགས་འཛིན་མི་འཛིན་གསུམ། ། ཞེས་དང་གྲུབ་
བཤད་ལས་ཀྱང་། དེ་ལ་དབྱེ་ན་འཕགས་པ་ཡབ་སྲས་ནི་ཐལ་རང་གི་ཤིང་རྟའི་སྲོལ་འབྱེད་གཉིས་སོགས་ཐམས་
ཅད་ཀྱིས་ཁྱད་མེད་དུ་མཛད་པས་བོད་སྔ་མ་རྣམས་ཀྱིས་ཡབ་སྲས་གཉིས་ལ་གཞུང་ཕྱི་མོའི་དབུ་མ་བ་ཞེས་པ་དོན་
དང་མཐུན་ལ་ཕྱོགས་འཛིན་པ་སངས་རྒྱས་བསྐྱངས་ཟླ་བའི་ཞབས་ཞི་བ་ལྷ་རྣམས་དང་། ཕྱོགས་མི་འཛིན་ཀྱང་ལྟ་
བ་འདི་འཛིན་པ་ནི། ལེགས་བཤད་སྙིང་པོ་ལས། དེ་ཡང་སློབ་དཔོན་དཔའ་བོ་དང་ཀླུའི་བྱང་ཆུབ་ལ་སོགས་པ་
མཁས་པའི་དབང་པོ་མང་པོ་ཡོད་མོད་ཀྱང་ཞེས་པ་ལྟར་ཤཱཀྱ་བཤེས་གཉེན་དང༌། ཀླུ་བྱང་དང་རིགས་པའི་ཁུ་བྱུག་
སོགས་འཇོག་སྟེ། ཞེས་བྱུང་ལ། ལ་ལས། དེ་ལྟར་ཁས་ལེན་མི་རུང་སྟེ། འཕགས་པ་ཡབ་སྲས་གཉིས་གཞུང་ཕྱི་
མོའི་དབུ་མ་དང༌། གཞན་རྣམས་ཕྱོགས་འཛིན་པའི་དབུ་མ་བ་ཡིན་པའི་ཕྱིར་ཏེ། ལམ་རིམ་ཆེན་མོ་ལས། འདི་
ལ་འཕགས་པ་ལྷ་ནི་སློབ་དཔོན་སངས་རྒྱས་བསྐྱངས་དང་ལེགས་ལྡན་འབྱེད་དང་ཟླ་བ་གྲགས་པ་དང་ཞི་བ་འཚོ་ལ་
སོགས་པའི་དབུ་མ་ཆེན་པོ་རྣམས་ཀྱིས་ཀྱང་སློབ་དཔོན་དང་འདྲ་བར་ཚད་མར་མཛད་པས་ཡབ་སྲས་གཉིས་ཀ་དབུ་
མ་བ་གཞན་རྣམས་ཀྱི་ཁུངས་ཡིན་པས། སྔ་རབས་པ་རྣམས་དེ་གཉིས་ལ་གཞུང་ཕྱི་མོའི་དབུ་མ་བ་ཞེས་དང་།
གཞན་རྣམས་ལ་ཕྱོགས་འཛིན་པའི་དབུ་མ་བ་ཞེས་ཐ་སྙད་བྱེད་དོ། ། ཞེས་གསུངས་པའི་ཕྱིར། དེ་བཞིན་དུ་
ལེགས་བཤད་སྙིང་པོ་དང་། ལམ་རིམ་ཆུང་བ་དང་། སྟོང་ཐུན་ཆེན་མོ་རྣམས་ལས་ཀྱང་སྔར་ལྟར་གསུངས་པའི་

• 320 • གྲུབ་མཐའི་དོགས་དཔྱོད། 
ཕྱིར་རོ། ། དེས་ན་ཕྱོགས་མི་འཛིན་པའི་དབུ་མ་པ་དེ་དག་གང་དུའང་མ་གསུངས་ལ་རིགས་པས་ཀྱང་སྒྲུབ་དཀའ་
པའི་ཕྱིར་ཟེར་ན་དཔྱད་དགོས་སོ། ཁ་ཅིག གྲུབ་བཤད་དང་ལྷུན་པོའི་མཛེས་རྒྱན་སོགས་ལས། དོན་དམ་བྱང་
ཆུབ་ཀྱི་སེམས་སྒོམ་དབའ་བོ་ཆེན་པོའི་མཛད་པར་གསུངས་པ་ལྟར་ཡང་ཁས་ལེན་པར་དཀའ་སྟེ། རྟག་བརྟན་ཆོས་
འབྱུང་ལས། དེ་ནས་རྒྱལ་བོ་བན་པཱ་ལའི་སྲས་མ་ཏི་པཱ་ལ་ཞེས་བྱུང་། རྒྱལ་སྲིད་ལོ་ལྔ་བཅུ་ང་གཉིས་མཛད།
རགས་རྩིས་སུ་བྱས་ན་རྒྱལ་པོ་འདི་འདས་ཙམ་ན། བོད་ན་བཙན་པོ་ཁྲི་རལ་ཡང་སྐུ་འདས་པ་ཙམ་གྱི་དུས་ཡིན་
ནོ། ། རྒྱལ་བོ་དེའི་རིང་ལ་སློབ་དཔོན་ཀུན་དགའ་སྙིང་པོ་དང་། ཀུན་རྫོབ་དང་དོན་དམ་བྱང་སེམས་ཀྱི་སྒོམ་རིམ་
མཛད་མཁན་རྟ་དབྱངས་ཞེས་བྱ་བ་ཐལ་འགྱུར་བ་ཞིག་དང་། སློབ་དཔོན་གཞན་ལ་ཕན་པ་དང་སློབ་དཔོན་ཟླ་བ་
པདྨ་སོགས་བྱུང། ཞེས་གསུངས་པའི་ཕྱིར་རོ་ཞེས་ཟེར། གྲུབ་བཤད་ལས། སོ་སོར་བཤད་ན་སྐབས་འདིར་
སེམས་ཙམ་དང་། ཕྱི་དོན་མེད་པ་དང་། དེ་བཞིན་གཤེགས་པའི་སྙིང་པོའི་མདོ་ལས་སེམས་ཅན་ཐམས་ཅད་ཀྱི་
རྒྱུད་ལ་སྙིང་པོ་རྟག་བརྟན་མཚན་དཔེ་ཅན་བཤད་པ་དང་། ཀུན་གཞི་བཤད་པ་དང་། མཐར་ཐུག་ཐེག་པ་གསུམ་
སྟོན་པའི་མདོ་ལྔ་དྲང་དོན་དུ་འཆད་དོ། ། ཞེས་སོགས་གསུངས་ལ། དེ་ཡང་སྟོང་ཐུན་ལ་བརྟེན་པ་ཡིན་ལ། དབུ་
མའི་མཐའ་དཔྱོད་དུའང་དེ་ལྟར་གསུངས་སོ། ། འདི་ལ་ཁ་ཅིག་ན་རེ། སྟོང་ཐུན་སོགས་ལས་དེ་ལྟར་གསུངས་པ་
ནི་རྟག་བརྟན་གྱི་སྙིང་པོ་བསྟན་པའི་མདོ་དྲང་དོན་དུ་བཤད་པའི་ལང་གཤེགས་ཀྱི་ལུང་ཤེས་བྱེད་དུ་བྱས་ནས་ཀུན་
གཞི་སྟོན་པའི་མདོ་དྲང་དོན་དུ་འགྲེལ་བ་ལ་དགོངས་པ་ཡིན་གྱི། རྟག་བརྟན་གྱི་སྙིང་པོའི་མདོ་སྐབས་འདིར་དྲང་
དོན་དུ་འགྲེལ་རྒྱུའི་མདོ་མ་ཡིན་པའི་ཕྱིར་ཏེ། སེམས་ཙམ་པས་ཁྱོད་ངེས་དོན་དུ་ཁས་མ་བླངས་པའི་ཕྱིར། ཁྱབ་པ་
རྣམ་བཤད་ཀྱི་ལུང་གིས་སྒྲུབ་པའི་ཕྱིར་དང་། སྐབས་འདིར་མདོ་དེ་དག་དྲང་དོན་དུ་འགྲེལ་བའི་དགོས་པ་ནི་
སེམས་ཙམ་པའི་ལུགས་འགོག་པའི་ཆེད་དུ་ཡིན་པའི་ཕྱིར། གཞན་ཡང་སྐབས་འདིར་དྲང་དོན་དུ་འགྲེལ་རྒྱུའི་མདོ་
ལ་རྟག་བརྟན་གྱི་སྙིང་པོའི་མདོ་འཇོག་པ་མིན་ཏེ། འཇུག་ཊཱིཀ་ཆེན་མོ་ལས། ལུགས་འདིས་ནི་སྔར་བཤད་པའི་
དོན་ཚན་བཞི་ཀ་དྲང་དོན་དུ་འགྲེལ་གྱི། དེ་དག་གི་གསེབ་ནས་ཁ་ཅིག་དྲང་དོན་དང་ཁ་ཅིག་ངེས་དོན་དུ་འགྲེལ་བ་
ལྟར་ནི་མི་མཛད་དོ། ། ཞེས་སྐབས་འདིར་དྲང་དོན་དུ་འགྲེལ་རྒྱུའི་མདོ་བཞིར་གསུངས་ཀྱི། མདོ་ལྔར་གསུངས་པ་
ནི་རྣམབཤད་དགོངས་པ་རབ་གསལ་དང་ལེགས་བཤད་སྙིང་པོ་གཉིས་ཀར་ཟུར་ཙམ་ཡང་མེད་པའི་ཕྱིར་རོ། ། དེ་
ཡང་དེ་འདྲ་བའི་མདོ་ཚན་བཞི་ཀ་དྲང་དོན་དུ་འགྲེལ་བ་ཡིན་གྱི། ཞི་བ་འཚོ་ཡབ་སྲས་ལྟར་དྲང་ངེས་ཀྱི་ཆ་ཕྱེ་བ་
མིན་པར་བཤད་དོ། ། དེས་ན་འཇུག་པའི་ལུང་དེའི་ཚིག་དོན་ནི། རྣམ་པ་དེ་ལྟ་བུའི་མདོ་སྡེ་གཞན་སེམས་ཙམ་
པས་ངེས་དོན་དུ་ཁས་བླངས་པ་དགོངས་འགྲེལ་ལས་མཚན་ཉིད་གསུམ་ལ་བདེན་པར་ཡོད་མེད་ཕྱེ་ནས་གསུངས་པ་
དང༌། ལེན་པའི་རྣམ་པར་ཤེས་པ་ཟབ་ཅིང་ཕྲ། ། ཞེས་སོགས་ཀུན་གཞི་རྣམ་ཤེས་བསྟན་པ་དང་། མདོ་དེར་ཕྱི་

གྲུབ་མཐའི་དོགས་དཔྱོད། ， 321 •
རོལ་བཀག་པ་དང་། མཐར་ཐུག་ཐེག་པ་གསུམ་དུ་གསུངས་པ་སྟེ་མདོ་བཞི་ལས་དང་པོ་གསུམ་དྲང་དོན་ཡིན་པར་
གོ་རིམ་ཇི་ལྟ་བ་བཞིན་དུ། ལང་གཤེགས་ལས་རང་བཞིན་མེད་པའི་མཚན་ཉིད་སངས་རྒྱས་ཐམས་ཅད་ཀྱི་མདོ་
སྡེའི་ནང་དུ་ཆུད་པར་བསྟན་པ་དང་། མདོ་དེ་ལས་རྟག་བརྟན་སྙིང་པོ་བསྟན་པའི་མདོ་དྲང་དོན་དུ་གསུངས་པ་
དང་། མདོ་དེ་ཉིད་ལས། ཇི་ལྟར་ནད་པ་ན་བ་ལ། ། སྨན་པ་ཞེས་སོགས་ཀྱི་ལུང་གསུམ་པོ་དེས་གསལ་བར་བྱེད་
དོ་ཞེས་པའོ། ། མཐར་ཐུག་ཐེག་པ་གསུམ་དུ་གསུངས་པ་ནི་མདོ་ཀུན་བཏུས་སུ་མཐར་ཐུག་ཐེག་པ་གཅིག་ཏུ་བསྒྲུབ་
པ་ལས་གོ་ནུས་པས་འཇུག་འགྲེལ་དུ་ཡང་མ་བཤད་དོ་ཞེས་བཤད་པས་དཔྱད་དགོས་སོ། ། རྗེ་བཙུན་དབུ་མར།
ང་ཡི་བར་འཛིན་པའི་འཇིག་ལྟ་ཆོས་ཅན། གང་ཟག་གི་བདག་འཛིན་ཡིན་པར་ཐལ། རང་གི་དམིགས་ཡུལ་དུ་
གྱུར་བའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། རང་གི་
དམིགས་ཡུལ་དུ་གྱུར་བའི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ།
དེས་ང་ལ་དམིགས་པའི་ཕྱིར་ཏེ། ང་ཡི་བ་ཞེས་པའི་སྒྲས་ང་དངོས་སུ་བརྗོད་པའི་ཕྱིར། ཞེས་དང་། ཁོ་ན་རེ། ང་
ཡི་བ་ཆོས་ཅན། གང་ཟག་ཡིན་པར་ཐལ། གང་ཟག་གི་བདག་འཛིན་གྱི་དམིགས་ཡུལ་དང་འཛིན་སྟངས་ཀྱི་ཡུལ་
གཉིས་ཀྱི་ནང་ནས་དམིགས་ཡུལ་ཡིན་པའི་ཕྱིར་ཏེ། ང་ཡི་བར་འཛིན་པའི་འཇིག་ལྟའི་དམིགས་ཡུལ་གང་ཞིག ང་
ཡི་བར་འཛིན་པའི་འཇིག་ལྟ་དེ་གང་ཟག་གི་བདག་འཛིན་ཡིན་པའི་ཕྱིར། རྩ་བར་ཁྱབ་སྟེ། གལ་ཏེ་ཕུང་བོ་བདག་
ནི་དེའི་ཕྱིར་ཏེ། ། ཞེས་སོགས་གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི། ངར་འཛིན་ལྷན་སྐྱེས་ཀྱི་དམིགས་
ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་ན་གང་ཟག་ཡིན་དགོས་པ་ལུང་དེའི་དོན་ཡིན་
པའི་ཕྱིར། ཞེས་ང་ཡི་བ་གང་ཟག་མིན་ཀྱང་ང་ཡི་བར་འཛིན་པའི་འཇིག་ལྟའི་དམིགས་ཡུལ་ཡིན་ཞིང་། འདིའི་
དམིགས་ཡུལ་ལ་གང་ཟག་ཡིན་མིན་གཉིས་གསུངས་སོ། ། གྲུབ་བཤད་ལས། མིག་སྣ་སོགས་ང་ཡི་བའི་གདགས་
གཞི་དང༌། ང་ཡི་ཡིན་རྒྱུའི་མཚན་གཞི་ཡིན་ཀྱང་ང་ཡི་བ་མིན་ཏེ། དེ་དག་ང་ཡི་ཅན་དང་ང་ཡིར་བྱེད་པ་པོ་མིན་
པའི་ཕྱིར་དང་། དེ་དག་རང་མཚན་དུ་འཛིན་པ་ཆོས་ཀྱི་བདག་འཛིན་ཡིན་ལ། དེ་དག་ལ་བརྟེན་ནས་ང་ཡིར་སྣང་
བ་དེ་རང་བཞིན་གྱིས་གྲུབ་པར་འཛིན་པ་ང་ཡི་བར་འཛིན་པ་ཡིན་པའི་ཕྱིར། ཞེས་མིག་སྣ་སོགས་ང་ཡི་བ་མིན་ཞིང་།
ང་ཡི་བ་ཡིན་ན། གང་ཟག་ཡིན་པས་ཁྱབ་པར་གསུངས་པ་དེ་བཞིན་དུ་དབུ་མའི་མཐའ་དཔྱོད་ལས་ཀྱང་རྒྱས་པར་
གསུངས་སོ། ། དེ་དག་ལ་ཁ་ཅིག་ན་རེ། ང་ཡི་བ་མཐའ་གཅིག་ཏུ་གང་ཟག་ཡིན་པར་བཤད་པ་ནི་དཔྱད་གཞི་ཤིན་
ཏུ་ཆེ་སྟེ། མིག་སྣ་སོགས་ང་ཡི་བ་ཡིན་པར་རྗེ་བདག་ཉིད་ཆེན་པོས་ཡང་ཡང་གསུངས་པའི་ཕྱིར་ཏེ། བདག་དང་
བདག་གི་ཞི་བའི་ཕྱིར། ཞེས་པའི་ཊིཀ་ཆེན་རིགས་པའི་རྒྱ་མཚོ་ལས། དེ་ལྟར་ང་དང་ང་ཡི་བ་རང་གི་ངོ་བོས་མ་
གྲུབ་པར་གཏན་ལ་ཕབ་པའི་ལྟ་བ་རྙེད་པ་དེ་ཉིད་རྒྱུན་ལྡན་དུ་བསྒོམས་པ་ལ་བརྟེན་ནས། བདག་སྟེ་ངར་འཛིན་

• 322 • གྲུབ་མཐའི་དོགས་དཔྱོད།
- -- - སམ་
པའིཡུལ་གང་ཟག་དང་བདག་གི་བ་སྟེ་་ཡིར་འཛིན་པའི་ཡུལ་ཕུ་བོ་རྣམས་ཀྱི་མཚན་མ་ཞི་བ་སྟེ་ཅི་ཡང་མི་
དམིགས་པར་ཡུལ་ཡུལ་ཅན་རོ་མཉམ་པར་གྱུར་བའི་ཕྱིར། ཞེས་དང་། ཚིག་གསལ་ལས་ཀྱང་། བདག་སྟེ་རང་
འཛིན་པའི་ཡུལ་དང་ང་ཡིར་འཛིན་པའི་ཡུལ་བདག་གི་བ་ཕུང་བོ་ལ་སོགས་པའི་དངོས་པོ་ཞི་བ་སྟེ། ཞེས་དང་།
གང་གི་ཚེ་བདག་གི་བདག་མེད་པར་རྟོགས་པ་དེ་ཉིད་ཀྱི་ཚེ་ཕུང་བོའི་དངོས་པོ་བདག་གི་བ་ཡང་བདག་མེད་པར་
ངེས་པར་རྟོགས་པར་འགྱུར་རོ། ཞེས་ཕུང་སོགས་བདག་གི་བ་ཡིན་པར་ཡང་ཡང་གསུངས་པའི་ཕྱིར་དང་། ལྷག་
མཐོང་ཆེན་མོ་ལས་ཀྱང་། བདག་ལ་རང་བཞིན་མེད་པ་རྟོགས་པའི་ཚེ་བདག་གི་བ་ཕུ་བོ་ལའང་བདག་སྟེ་རང་
བཞིན་མེད་པ་རྟོགས་པར་གསུངས་སོ། ། ཞེས་དང༌། གཉིས་པ་དེས་བདག་གི་པ་ཡང་ཁེགས་པར་བསྟན་པ་ནི།
དེ་ལྟར་བདག་དེ་རང་བཞིན་ཡོད་མེད་ཚོལ་བའི་རིགས་པས་བཙལ་བ་ན། བདུན་པོ་དེ་གང་ཡང་མ་རྙེད་པས།
བདག་ལ་རང་བཞིན་ཁེགས་པ་དེའི་ཚེ་རིགས་པས་འདི་ནི་བདག་དེའི་མིག་ལ་སོགས་པའོ་ཞེས་ཇི་ལྟར་རྙེད་པར་
འགྱུར་ཏེ། དེ་ལྟར་ན་བདག་གི་བ་ལ་ཡང་རང་བཞིན་མེད་དེ། རྣལ་འབྱོར་བས་བདག་དང་བདག་གི་བའི་རང་
བཞིན་འགའ་ཡང་མ་དམིགས་པ་ན་འཁོར་བ་ལས་རྣམ་པར་གྲོལ་བར་འགྱུར་ཏེ། ཞེས་དང༌། ལམ་རིམ་ཆུང་དུ་
ལས་ཀྱང་། དེ་ལྟར་བདག་ལ་རང་བཞིན་གྱིས་གྲུབ་པ་ཡོད་མེད་རིགས་པས་བཙལ་བ་ན། གཅིག་དང་དུ་མ་གང་དུ་
ཡང་མ་རྙེད་པས་བདག་ལ་རང་བཞིན་ཁེགས་པ་དེའི་ཚེ་དེ་ཁོ་ན་ཉིད་ལ་དཔྱོད་པའི་རིགས་པས་བདག་གི་བ་རང་
བཞིན་གྱིས་གྲུབ་པ་རྙེད་པར་མི་འགྱུར་ཏེ། མོ་གཤམ་གྱི་བུ་མ་དམིགས་ན་དེའི་བདག་གི་བ་མིག་སོགས་མི་དམིགས་
པ་བཞིན་ནོ། ། ཞེས་དང༌། དང་པོར་ང་ཞེས་བདག་ལ་ཞེན་གྱུར་ཅིང་། ། བདག་གི་འདི་ཞེས་དངོས་ལ་ཆགས་
བསྐྱེད་པ། ། ཞེས་པའི་རྣམ་བཤད་ལས་ཀྱང་། ངར་འཛིན་གྱི་འཇིག་ལྟས་ང་ཡིར་འཛིན་པའི་འཇིག་ལྟ་སྐྱེད་པས།
སེམས་ཅན་འདི་རྣམས་ནི་དང་པོར་ཏེ་བདག་གི་བར་མངོན་བར་ཞེན་པའི་འཇིག་ལྟའི་སྔ་རོལ་ཏུ། ངར་འཛིན་
པའི་འཇིག་ལྟས་རང་བཞིན་གྱིས་ཡོད་པ་མིན་པའི་བདག་རང་བཞིན་གྱིས་ཡོད་དོ་སྙམ་ནས། ང་ཞེས་པའི་དོན་
འདི་ཉིད་དུ་སྟེ་དེ་ལ་བདེན་པར་མངོན་པར་ཞེན་པར་བྱེད་དོ། ། དེའི་འོག་ཏུ་ཡིར་འཛིན་པའི་འཇིག་ལྟས།
ངར་འཛིན་གྱི་དམིགས་ཡུལ་ལས་གཞན་པ་སྟེ་དེ་མིན་པའི་གཟུགས་དང་མིག་ལ་སོགས་པའི་དངོས་པོ་ལ། འདི་ནི་
བདག་གིའོ་ཞེས་བདག་གི་བ་ལ་བདེན་པར་ཆགས་པ་བསྐྱེད་པས། ཞེས་དང་། བདག་འདི་གདགས་པའི་རྟེན་
མིག་ལ་སོགས་པ་ནང་གི་བདག་ཉིད་ཅན་དང་ཕྱི་རོལ་གང་ཡིན་པ་བདག་དེའི་བདག་གི་བ་གང་ཡིན་པ་དེར་ང་ཡི་
བར་འཛིན་བའི་བློ་འབྱུང་བའི་བདག་དེ་ནི། ཞེས་དང༌། གང་ལ་རྟག་ཏུ་འགྲོ་རྣམས་ངར་འཛིན་བློ། ། རབ་ཏུ་
འབྱུང་ཞིང་དེ་ཡི་གང་ཡིན་དེར། ། ང་ཡིར་འཛིན་བློ་འབྱུང་བའི་བདག་དེ་ནི། ། མ་བརྟགས་གྲགས་པར་གཏི་མུག་
ལས་ཡིན་ནོ། ། ཞེས་པའི་འཇུག་འགྲེལ་ལས་ཀྱང་དེ་བཞིན་དུ་གསུངས་པའི་ཕྱིར་དང་། གང་ཕྱིར་བྱེད་པོ་མེད་

• 323 •
གྲུབ་མཐའི་དོགས་དཔྱོད།
ཅན་ལས་མེད་པ། ། དེ་ཕྱིར་བདག་གི་བདག་མེད་པར་ཡོད་མིན། ། ཞེས་པའི་འཇུག་འགྲེལ་ལས་ཀྱང༌། ཇི་ལྟར་
རྫ་མཁན་མེད་པར་བུམ་པ་མི་སྲིད་པ་དེ་བཞིན་དུ་བདག་མེད་པར་བདག་གི་བ་ཡང་ཡོད་པ་མ་ཡིན་ནོ། ། ཞེས་
བདག་ནི་རྫ་མ་མཁན་ལྟ་བུ་དང་བདག་གི་བ་ནི་རྫ་བུམ་ལྟ་བུར་གསུངས་པ་བཞིན་དུ་རྣམ་བཤད་ལས་ཀྱང་གསུངས་
པའི་ཕྱིར་དང་། རྩ་ཤེས་ལས། ནང་དང་ཕྱི་རོལ་ཉིད་དག་ལ། ། བདག་དང་བདག་གི་སྙམ་ཟད་ན། ། ཞེས་པའི་
རྣམ་བཤད་ལས། དེ་ལྟར་བདག་དང་བདག་གི་བ་མ་དམིགས་པས་ནང་བདག་དང་ཕྱི་རོལ་བདག་གི་བ་ཉིད་དག་
ལ་བདག་དང་བདག་གི་སྙམ་པའི་འཇིག་ལྟ་གཉིས་ཟད་ན་ཉེ་བར་ལེན་པ་བཞི་འགག་པར་འགྱུར་ཏེ། ཞེས་བདག་
གི་བ་ལ་ཕྱི་རོལ་གྱི་སྒྲ་སྦྱར་བའི་རྒྱུ་མཚན་ཡོད་པའི་ཕྱིར་རོ། ། དེས་ན་མིག་རྣ་སོགས་ང་ཡི་བ་ཡིན་པར་མང་དུ་བཤད་
པ་དང༌། འཇུག་པའི་རྣམ་བཤད་ལས། བདག་གི་འཛིན་པའི་འཇིག་ལྟ་ལྷན་སྐྱེས་ཀྱི་དམིགས་པ་ནི། ང་ཡི་བ་
ཉིད་ཡིན་གྱི། རང་གི་མིག་སོགས་དམིགས་པར་མི་བཟུང་ངོ་། ། རྣམ་པ་ནི་དམིགས་པ་དེ་ལ་དམིགས་ནས་ང་ཡི་བ་
རང་གི་མཚན་ཉིད་ཀྱིས་གྲུབ་པར་འཛིན་པའོ། ། འོ་ན་བདག་གི་འདི་ཞེས་པའི་རང་འགྲེལ་ལས། འདི་ནི་བདག་
གིའོ་སྙམ་དུ་ངར་འཛིན་པའི་ཡུལ་ལས་གཞན་པའི་དངོས་པོའི་རྣམ་པ་མ་ལུས་པ་ལ་མངོན་པར་ཞེན་པ་ཡིན་ནོ། །
ཞེས་མིག་ལ་སོགས་པའི་གཞི་ལ་དམིགས་ནས་འདི་ནི་བདག་གི་ཡིན་ནོ་སྙམ་དུ་ཞེན་པ་བདག་གི་འཛིན་པར་བཤད་
པ་ཇི་ལྟར་ཡིན་སྙམ་ན། དེ་ནི་མིག་སོགས་རྣམས་བདག་གི་བར་མཐོང་ནས་བདག་གི་བ་ལ་བདེན་པར་མངོན་པར་
ཞེན་པའི་དོན་ཡིན་གྱི། བདག་གི་བའི་མཚན་གཞི་མིག་སོགས་དམིགས་པར་སྟོན་པ་མིན་ནོ། ། ཞེས་མིག་སོགས་
ང་ཡི་བའི་མཚན་གཞིར་བཤད་པ་དང་སྔར་དྲངས་པ་ལྟར་རྩ་ཤེའི་ཊིཀ་ཆེན་ལས་ང་ཡི་བ་ལ་དམིགས་ཞེས་པ་ནི་མིག་
རྣ་སོགས་ལ་དམིགས་པ་མ་ཡིན་པར་བཤད་པ་དང་། ལེགས་བཤད་སྙིང་པོ་ལས་ཀྱང༌། མིག་གིས་གཟུགས་མཐོང་
བ་ལ་བརྟེན་ནས་མཆོད་སྦྱིན་གྱིས་གཟུགས་མཐོང་བ་དང་མཆོད་སྦྱིན་གྱིས་གཟུགས་བལྟས་པ་ལ་བརྟེན་ནས་དེའི་
མིག་གིས་གཟུགས་མཐོང་བར་ལེགས་པར་འཇོག་ནུས་ལ། འོན་ཀྱང་གཟུགས་མཐོང་བའི་མིག་མཆོད་སྦྱིན་མིན་
ཞིང་གཟུགས་ལྟ་མཁན་གྱི་མཆོད་སྦྱིན་ཡང་མིག་མིན་པ་མི་འགལ་ལོ། ། དེ་བཞིན་དུ་མིག་ན་བ་དང་སོས་པ་ན་ང་ན་
བ་དང་སོས་སོ་ཞེས་ཐ་སྙད་འདོགས་པ་བཞིན་དུ་འཇོག་ནུས་ཤིང་ངའི་མིག་ན་ཞིང་སོས་སོ་ཞེས་ཐ་སྙད་འདོགས་པ་
ལྟར་ཡང་འཇོག་ནུས་མོད་ཀྱང་། མིག་དེ་ཉིད་བདག་དང་བདག་གི་བ་གཉིས་ཀར་འཇིག་རྟེན་གྱི་ཐ་སྙད་ཀྱིས་
འཇོག་པ་མིན་ནོ། ། ཞེས་གསུངས་པ་རྣམས་མི་འགལ་ཚུལ་ཇི་ལྟར་ཡིན་ཞེ་ན། དེ་ལ་ཀུན་མཁྱེན་འཇམ་དབྱངས་
བཞད་པའི་དགོངས་པ་ནི་སྔར་བཤད་པ་ལྟར་ཡིན་ཞིང༌། རྒྱས་པར་དབུ་མའི་མཐའ་དཔྱོད་ལས་ ཤེས་ པར་
བྱའོ། ། དེ་ལས་གཞན་དཔྱོད་ལྡན་དག་ན་རེ། དེ་དག་མི་འགལ་ཚུལ་ཡོད་དེ། མིག་རྣ་སོགས་ང་ཡི་བ་ཡིན་ཀྱང་
ང་ཡིས་འཛིན་པའི་འཇིག་ལྟའི་དམིགས་ཡུལ་དུ་གྱུར་བའི་ང་ཡི་བ་མ་ཡིན་པའི་ཕྱིར་ཏེ། ང་ཡི་བ་ལ་ངའི་གཟུགས་

• 324 • གྲུབ་མཐའི་དོགས་དཔྱོད།
་་་ལམ་
དང་ངའི་ཚོར་བ་ཞེས་སོགས་དང་། ངའི་མིག་དང་ངའི་རྣ་བ་ཞེས་སོགས་དང་། ངའི་ཟས་གོས་དང་ངའི་ཁང་ཁྱིམ་
ཞེས་སོགས་ཕྱི་ནང་གི་ཆོས་སྣ་ཚོགས་དང་ངའི་ཕ་དང་མ་དང་ངའི་བུ་དང་ཆུང་མ་ཞེས་སོགས་དང༌། ངའི་རྟ་དང་བ་
གླང་དང་ངའི་བཞོན་པ་དང་ཁལ་མ་ཞེས་སོགས་དང་། ངའི་དགྲ་དང་གཉེན་དང་ངའི་སློབ་དཔོན་དང་མཁན་པོ་
ཞེས་སོགས་རྒྱུད་ཐ་དད་པའི་གང་ཟག་མཆོག་དམན་སྣ་ཚོགས་དང་། ངའི་ཚེ་རབས་སྔ་མ་དང་ངའི་ཚེ་རབས་ཕྱི་མ་
ཞེས་སོགས་དང་། ངའི་ཉེར་ལེན་དང་ངའི་ཉེར་འབྲས་ཞེས་སོགས་དང་། ངའི་སྐད་ཅིག་དང་པོ་དང་ངའི་སྐད་
ཅིག་གཉིས་པ་ཞེས་སོགས་དང་། ངའི་ཐོབ་བྱ་འབྲས་གནས་བཞི་དང་ངའི་ཐོབ་བྱ་ལོངས་སྤྲུལ་གཉིས་ཞེས་སོགས་
རྒྱུད་གཅིག་པའི་གང་ཟག་མཆོག་དམན་སྣ་ཚོགས་ཀྱང་ཡོད་པའི་ཕྱིར་ཏེ། དེ་ལྟར་འཛིན་པའི་འཇིག་རྟེན་པའི་བློ་
ལྷན་སྐྱེས་དེ་ཚད་མ་ཡིན་པའི་ཕྱིར། དེ་ལྟར་ང་ཡི་བ་མང་བོ་ཡོད་པའི་ནང་ནས་ང་ཡིས་འཛིན་པའི་འཇིག་ལྟའི་
དམིགས་ཡུལ་དུ་གྱུར་བའི་བ་ཡིན་པ་ནི་རང་དང་རྒྱུད་གཅིག་པའི་ང་ཡི་བ་རྣམས་ཡིན་གྱི། རང་དང་རྒྱུད་ཐ་དད་
པའི་གང་ཟག་གཞན་དང་གང་ཟག་མ་ཡིན་པའི་ཆོས་རྣམས་མ་ཡིན་པའི་ཕྱིར་ཏེ། དེ་འདྲའི་ཁྱད་པར་འབྱེད་པའི་
དོན་དུ་རྩ་ཤེའི་རྣམ་བཤད་ལས། ང་ཡི་བའི་གཞི་མིག་རྣ་སོགས་ལ་དམིགས་ནས་དེ་ལྟར་འཛིན་པ་ནི་ཆོས་ཀྱི་བདག་
འཛིན་ཡིན་པས་ང་ཡི་བ་ལ་དམིགས་ཞེས་པ་ནི་དེ་དག་ལ་དམིགས་པ་མ་ཡིན་ནོ། ། ཞེས་གསུངས་པའི་ཕྱིར།
གཞན་དུ་ན། ང་ཡི་བ་ལ་དམིགས་ཞེས་པ་ནི་མིག་རྣ་སོགས་ལ་དམིགས་པ་མ་ཡིན་ཏེ། མིག་རྣ་སོགས་ང་ཡི་བ་མ་
ཡིན་པའི་ཕྱིར་ཏེ། ང་ཡི་བ་འཇོག་ལུགས་ལ་རང་རྒྱུད་པ་མན་ཆད་དང་མི་འདྲ་བའི་ཁྱད་པར་ཡོད་པའི་ཕྱིར་ཞེས་པ་
ལྟ་བུའི་དོགས་གཅོད་མཛད་དགོས་པ་ལ་དེ་ལྟར་མ་གསུངས་པའི་ཕྱིར་རོ་ཞེས་བཤད་ཡོད་པས་དཔྱད་དགོས་སོ། །
གྲུབ་བཤད་ལས། དཔེར་ན་འཕགས་པ་ཀུན་དགའ་བོའི་རྒྱུད་ཀྱི་ང་དང་དགེ་སློང་དང་མི་དང་རྒྱུན་ཞུགས་དང་
ཤཱཀྱ་བ་དང་རྒྱལ་རིགས་ཡིན་པ་རྣམས་དོན་ཐ་དད་ཀྱང་རྒྱུད་གཅིག་པ་བཞིན་ནོ། ། ཞེས་གསུངས་ལ་དབུ་མའི་
མཐའ་དཔྱོད་དུ། ད་ལྟའི་རྒྱལ་བོ་སླར་བཅས་ལྡན་དགེ་སློང་བྱས་པ་གཅིག་གི་རྒྱུད་ཀྱི་ཚེ་འདིའི་བདག་དང་མི་དང་
རྒྱལ་བོ་དང་དགེ་སློང་རྣམས་ཡིན་ཁྱབ་མཉམ་མ་ཡིན་པར་བཤད་དོ། ། དེ་ལ་ཁ་ཅིག དེ་ལྟར་ཁས་ལེན་མི་རུང་སྟེ།
དེ་དག་གི་རྒྱུད་ཀྱི་དེ་རྣམས་དོན་གཅིག་ཡིན་པའི་ཕྱིར། འཕགས་པ་ཀུན་དགའ་བོའི་རྒྱུད་ཀྱི་བདག་དང་དགེ་སློང་
གཉིས་དོན་གཅིག་ཡིན་པའི་ཕྱིར་ཏེ། འཕགས་པ་ཀུན་དགའ་བོའི་རྒྱུད་ཀྱི་བདག་དེ་དགེ་སློང་མ་ཡིན་ན་འཕགས་
པ་ཀུན་དགའ་བོ་དགེ་སློང་མ་ཡིན་པར་འགྱུར་བའི་ཕྱིར་དང་། གཞན་དུ་ན། འཕགས་པ་ཀུན་དགའ་བོའི་རྒྱུད་ཀྱི་
བདག་ལ་འགྲོ་བ་རིགས་དྲུག་ཡོད་པར་ཐལ་བ་དང་། དེའི་རྒྱུད་ཀྱི་དགེ་སློང་ལ་སྐྱེ་འཕགས་གཉིས་ཀ་ཡོད་པར་ཐལ་
བ་དང་། དེའི་རྒྱུད་ཀྱི་མི་ལ་ཁྱིམ་པ་དང་རབ་བྱུང་གཉིས་ཀ་ཡོད་པར་ཐལ་བ་སོགས་འབྱུང་བའི་ཕྱིར། དེས་ན་
ལུང་དེ་དག་ནི་འཕགས་པ་ཀུན་དགའ་བོས་གང་ལ་དམིགས་ནས་ངའོ་སྙམ་པ་དང་དགེ་སློང་ངོ་སྙམ་པ་དང་རྒྱུན་

གྲུབ་མཐའི་དོགས་དཔྱོད།
ཞུགས་སོ་སྙམ་པའི་དམིགས་ཡུལ་གྱི་བདག་དང་དགེ་སློང་དང་རྒྱུན་ཞུགས་རྣམས་དོན་གཅིག་མིན་པ་ལ་དགོངས་
ནས་དེ་ལྟར་གསུངས་པ་ཡིན་ཟེར་བ་ཡོད་པས་དཔྱད་དགོས་སོ། ། ཀུན་གཞིའི་མཐའ་དཔྱོད་ལས། ཁོ་ན་རེ།
ལྷས་སྦྱིན་གྱི་ངའོ་སྙམ་པ་སྐྱེ་བའི་གཞིའི་ང་དེ་ཚེ་སྔ་མར་མེད་པར་ཐལ། དེ་དང་ལྷས་སྦྱིན་གཉིས་ཕན་ཚུན་ངོ་བོ་
གཅིག་ཡིན་པའི་ཕྱིར། དེར་ཐལ། དངོས་སྨྲ་བ་རྣམས་དེ་གཉིས་ངོ་བོ་གཅིག་ཏུ་འདོད་ལ། ཐལ་འགྱུར་བས་མི་
འདོད་པའི་ཁྱད་པར་ཡོད་པའི་ཕྱིར། ཊཱིཀ་ཆེན་ལས། ལྷས་སྦྱིན་དང་དེའི་བདག་གཉིས་ངོ་བོ་ཉིད་ཀྱིས་གྲུབ་པའི་
ཕྱོགས་ལ་སོ་སོ་བ་མི་འདོད་པས་ངོ་བོ་གཅིག་ཏུ་འདོད་ལ། ཞེས་གསུངས་པའི་ཕྱིར་ན་མ་ཁྱབ་སྟེ། དེ་རིང་གི་མི་ལ་
ཁ་སང་ངས་གཟུགས་མཐོང་སོ་སྙམ་པ་མྱོང་བས་གྲུབ་པས་དངོས་སྨྲས་ཀྱང་འདོད་ལ། ལུང་དེའི་དོན་ལྷས་སྦྱིན་གྱི་
གདགས་གཞིར་གྱུར་བའི་དེ་ཐོགས་མེད་ནས་ཡོད་པར་ཐལ་འགྱུར་བས་འདོད་ཀྱང་གཞན་གྱིས་མི་འདོད་པའི་དོན་
ཡིན་པའི་ཕྱིར། དེ་ཉིད་ལས། ཐ་སྙད་འདོག་མཁན་གྱི་མི་དང་ཐ་སྙད་བཏགས་པའི་གཞི་བདག་གཉིས་ཁྱབ་སྙམ་
དུ་མི་བཟུང་བར་མི་དེ་བདག་དེའི་ཆ་གཅིག་པར་ཤེས་པར་བྱོས་ཤིག ཅེས་གསུངས་པའི་ཕྱིར། དེའི་རྒྱུ་མཚན་
ཡོད་དེ། སྐྱེ་བ་སྔ་ཕྱི་གཉིས་ཀ་ལ་ང་ཞེས་པའི་ཐ་སྙད་ཐུན་མོང་དུ་འཇུག་ཅིང་། ཐལ་འགྱུར་བའི་ལུགས་ལ་ཐ་སྙད་
དེ་ཙམ་གྱིས་ང་འཇོག་ནུས་པས་གཉིས་ཀའི་གདགས་གཞིར་གྱུར་བའི་ཐུན་མོང་བ་མིང་གིས་བཏགས་པ་ཙམ་ཞིག་
ཡོད་ཀྱང་སྔ་མའི་གདགས་གཞིའི་ང་དེ་ཕྱི་མའི་གདགས་གཞིའི་ང་ཡིན་མི་དགོས་ཏེ། དཔེར་ན་གསེར་བུམ་ཟངས་
བུམ་གཉིས་བུམ་པའི་བྱེ་བྲག་ཡིན་པས་དེ་གཉིས་ཀྱི་སྤྱིར་གྱུར་བའི་བུམ་བ་ཞིག་ཡོད་དགོས་ཀྱང་གསེར་བུམ་གྱི་སྤྱི་དེ་
ཟངས་བུམ་གྱི་སྤྱི་ཡང་མིན་ལ་དེ་གཉིས་ཀྱི་སྤྱིར་གྱུར་བའི་བུམ་པ་དེ་དེ་གཉིས་ལས་གོ་ས་ལོགས་ནའང་བསྟན་དུ་མེད་
པར་བུམ་པ་ཞེས་པའི་མིང་ཙམ་གྱི་སྟེང་ནས་འཇོག་དགོས་པ་བཞིན་ནོ། ། ཞེས་གསུངས་པ་ལ། ཁ་ཅིག རྗེ་གུང་
ཐང་བའི་བཤད་ཚུལ་ལྟར་ན། ལྷས་སྦྱིན་གྱི་གདགས་གཞི་འགྲོ་བ་རིགས་དྲུག་ཀའི་རྒྱུད་ལ་ཡོད་པ་དང་། གདགས་
གཞི་ལྷའི་རྒྱུད་ལ་ཡོད་ལ་གདགས་ཆོས་མིའི་རྒྱུད་ལ་ཡོད་པ་དང་། གདགས་གཞི་སངས་རྒྱས་འཕགས་པའི་རྒྱུད་ལ་
ཡོད་ལ་གདགས་ཆོས་སེམས་ཅན་གྱི་རྒྱལ་ལ་ཡོད་པ་དང་། གདགས་གཞི་གདགས་ཆོས་ངོ་བོ་ཐ་དད་སོགས་སུ་
འགྱུར་བས་སྒྲ་ཟིན་ལྟར་ཁས་ལེན་མི་རུང་ཟེར་པས་དཔྱད་དགོས། ཁ་ཅིག ཐ་སྙད་ལ་ནི་མ་བརྟེན་པར། ། དམ་
པའི་དོན་ནི་རྟོགས་མི་ནུས། ། ཞེས་པ་དང་། ཐ་སྙད་བདེན་པ་ཐབས་སུ་འགྱུར་བ་དང་། ། དོན་དམ་བདེན་པ་
ཐབས་བྱུང་གྱུར་བ་སྟེ། ། ཞེས་པ་ལ་བརྟེན་ནས་དང་པོར་ཀུན་རྫོབ་བདེན་པ་དང་། དེ་རྗེས་དོན་དམ་བདེན་པ་
རྟོགས་ཟེར། ལ་ལས། དང་པོར་དོན་དམ་བདེན་པ་དང་། དེ་རྗེས་སུ་ཀུན་རྫོབ་བདེན་པ་རྟོགས་དགོས་པའི་ཕྱིར་
ཏེ། དོན་དམ་བདེན་པ་མ་རྟོགས་པར་ཀུན་རྫོབ་བདེན་པ་རྟོགས་མི་ནུས་པའི་ཕྱིར། དྲང་ངེས་ཡང་སྙིང་ལས།
བདེན་གཉིས་ཚད་མས་རྟོགས་པ་ལ་དེ་ཁོ་ན་ཉིད་རྟོགས་པ་སྔོན་དུ་འགྲོ་དགོས་པའི་ཕྱིར། ཞེས་གསུངས་པའི་ཕྱིར་

• 326 • 
གྲུབ་མཐའི་དོགས་དཔྱོད།
ཟེར་ན་ཞིབ་ཆ་དགོས། ཡང་ཁ་ཅིག གཞི་དེ་ཀུན་རྫོབ་བདེན་པར་རྟོགས་པ་ལ་གཞི་དེ་བདེན་མེད་དུ་རྟོགས་པ་
སྔོན་དུ་འགྲོ་དགོས་ཀྱི། སྤྱིར་ན་དོན་དམ་བདེན་པ་རྟོགས་པ་ལ་ཀུན་རྫོབ་བདེན་པ་རྟོགས་པ་སྔོན་དུ་འགྲོ་དགོས་
པའི་ཕྱིར། རྩ་འཇུག་གི་ལུང་དྲངས་ཟིན་པ་དེའི་ཕྱིར་དང་། ཊཱིཀ་ཆེན་ལས་ཀྱང་། གཞི་དེ་ཀུན་རྫོབ་ཀྱི་བདེན་པ་
ཡིན་པར་ཚད་མས་རྙེད་པ་ལ་ནི། སྔོན་དུ་དབུ་མའི་ལྟ་བ་རྙེད་པ་ཞིག་ངེས་པར་དགོས་ཏེ། གཞི་དེ་ཀུན་རྫོབ་
བདེན་པར་གྲུབ་ན་རྫུན་པར་འགྲུབ་དགོས་ཤིང་། རྫུན་པར་དངོས་སུ་འགྲུབ་པ་ལ་གཞི་དེ་ལ་སྔོན་དུ་བདེན་གྲུབ་
ཚད་མས་ཁེགས་དགོས་པའི་ཕྱིར་རོ། ། ཞེས་གསུངས་པའི་ཕྱིར་ཟེར། ལ་ལས། ཀུན་རྫོབ་བདེན་པ་ཆོས་ཅན།
ཁྱོད་ཀུན་རྫོབ་བདེན་པ་ཡིན་པར་རྟོགས་པ་ལ་ཁྱོད་བདེན་མེད་དུ་རྟོགས་པ་སྔོན་དུ་འགྲོ་དགོས་པར་ཐལ། ཁྱོད་ཀྱི་
དམ་བཅའ་འཐད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་བདེན་མེད་དུ་རྟོགས་པ་ལ་ཀུན་རྫོབ་བདེན་
པ་རྟོགས་དགོས་པའི་ཕྱིར་ཏེ། བུམ་པ་བདེན་མེད་དུ་རྟོགས་པ་ལ་བུམ་པ་རྟོགས་པ་སྔོན་དུ་འགྲོ་དགོས་པའི་ཕྱིར་
ཟེར་ན་ཞིབ་ཆ་དགོས། གྲུབ་བཤད་ལས། སངས་རྒྱས་ཀྱི་ཐུགས་ཀྱི་ཡོན་ཏན་བསམ་གྱིས་མི་ཁྱབ་པར་བཤད་པས་
ན་ཐ་སྙད་དཔྱོད་པའི་རྣམ་མཁྱེན་གྱི་རྙེད་དོན་ལ་ཐ་སྙད་དཔྱོད་པའི་རིགས་ཤེས་ཀྱི་རྙེད་དོན་གྱིས་ཁྱབ་སྙམ་པ་ནི་
བླུན་པོའི་རིགས་འགྲོ་ཡིན་པས་ཞེས་བཤད། དེ་ཡང་དཔྱད་དགོས་ཏེ། སྤྱིར་བཏང་ལ་དེ་ལྟར་དུ་ཁྱབ་པ་ཡོད་པར་
རིགས་སྨྲ་སུའང་ཁས་མི་ལེན་ལ། དམིགས་བསལ་ལ་ཁྱབ་པར་རང་ཉིད་ཀྱང་ཁས་ལེན་དགོས་པའི་ཕྱིར། ཁ་ཅིག་
ན་རེ། སྐབས་འདིར་བདག་མེད་ཕྲ་མོ་གཉིས་ལ་རྟོགས་དཀའ་སླའི་ཁྱད་པར་ཡོད་དེ། དང་པོར་གང་ཟག་གི་
བདག་མེད་ཕྲ་མོ་དང་དེ་རྗེས་ཆོས་ཀྱི་བདག་མེད་ཕྲ་མོ་རྟོགས་དགོས་པའི་ཕྱིར། ལམ་རིམ་ཆུང་ངུ་ལས། བདག་
འཛིན་གཉིས་ཀྱི་སྐྱེ་རིམ་ལ་ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་སྐྱེད་པ་ཡིན་ཡང་། བདག་མེད་ཀྱི་
དེ་ཉིད་ལ་འཇུག་པ་ན། སྔོན་དུ་གང་ཟག་གི་བདག་མེད་ཀྱི་ལྟ་བ་བསྐྱེད་ནས་དེའི་འོག་ཏུ་ཆོས་ཀྱི་བདག་མེད་རྟོགས་
པའི་ལྟ་བ་བསྐྱེད་དགོས་སོ། ། ཞེས་དང༌། དེ་ལྟར་བྱ་དགོས་པའི་རྒྱུ་མཚན་ནི། གཞི་གང་ཟག་དང་ཆོས་ཀྱི་སྟེང་
དུ་ངེས་རྒྱུའི་བདག་མེད་ལ་ཕྲ་རགས་མེད་ཀྱང་། ཁྱད་གཞིའི་གནད་ཀྱིས་གང་ཟག་གི་སྟེང་དུ་ངེས་སླ་ལ། ཆོས་ཀྱི་
སྟེང་དུ་ངེས་དཀའ་བའི་ཕྱིར་རོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། བདག་མེད་གཉིས་ལ་
རྟོགས་དཀའ་སླ་མེད་པའི་ཕྱིར་ཏེ། སྤྱོད་འཇུག་དར་ཊཱིཀ་ལས། བདག་མེད་གཉིས་ལ་རྟོགས་དཀའ་སླ་ཡང་མེད་
དེ་གཞི་གང་ཟག་དང་ཕུང་བོ་ལ་རྫས་ཡོད་དང་བཏགས་ཡོད་ཀྱི་ཕྲ་རགས་ཀྱང་མི་འབྱེད་ལ་དགག་བྱའི་ཆོས་བདག་
ལ་ཕྲ་རགས་ཀྱི་ཁྱད་ཡང་མི་འབྱེད་པས་སོ། ། ཞེས་གསུངས་པའི་ཕྱིར་ཟེར། གཞན་དག་ན་རེ། བདག་མེད་ཕྲ་མོ་
གཉིས་རིམ་གྱིས་རྟོགས་པར་བཤད་པ་མི་འཐད་པར་ཐལ། ལམ་རིམ་ཆུང་ངུ་སོགས་ལས་བདག་མེད་གཉིས་རིམ་
གྱིས་རྟོགས་པར་བཤད་པ་དངོས་སུ་རྟོགས་ཚུལ་གྱི་དབང་དུ་བྱས་པའི་ཕྱིར་ཏེ། དབུ་མའི་མཐའ་དཔྱོད་ལས།

གྲུབ་མཐའི་དོགས་དཔྱོད། • 327 •
ལུང་དེ་དག་གིས་རིམ་གྱིས་རྟོགས་པར་བཤད་པ་དངོས་སུ་རྟོགས་ཚུལ་གཙོ་བོར་བྱས་སོ། ། ཞེས་གསུངས་པའི་ཕྱིར།
དེས་ན་རྗེ་བཙུན་པའི་དབུ་མ་དང་། དབུ་མ་ཆུང་ངུ་རྣམས་སུ་བདག་མེད་གཉིས་རིམ་གྱིས་རྟོགས་པར་བཤད་
པའང་དེ་ལ་དགོངས་པའི་ཕྱིར་ཟེར། ལ་ལས། བདག་མེད་གཉིས་པོ་རིམ་གྱིས་རྟོགས་པ་ཁོ་ནར་འདོད་པ་དང་།
གཅིག་ཅར་ཁོ་ནར་རྟོགས་པར་འདོད་པ་དང་། གང་ཟག་གི་བདག་མེད་དང་པོ་ཁོ་ནར་རྟོགས་པར་འདོད་པ་
རྣམས་མི་འཐད་དེ། གང་ཟག་དང་ཕུ་བོ་གཉིས་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར་
ཞེས་པའི་སྦྱོར་བའི་ཕྱི་རྒོལ་ཡང་དག་གིས་བདག་མེད་གཉིས་ཅིག་ཅར་རྟོགས་པའི་ཕྱིར་དང་པོ་མི་རིགས་པ་དང་།
གཞུང་ཆེན་མོ་རྣམས་སུ་བདག་མེད་གཉིས་ཀྱི་རྟོགས་རིམ་དང་བདག་འཛིན་གཉིས་ཀྱི་སྐྱེ་རིམ་ལན་དུ་མར་གསུངས་
པའི་ཕྱིར་གཉིས་པ་མི་རིགས་པ་དང་། ཤིང་རྟ་དཔེར་བྱས་ནས་གང་ཟག་རང་བཞིན་མེད་པར་སྒྲུབ་དགོས་ཀྱི་ཕྱི་
རྒོལ་གྱིས་ཤིང་རྟ་རང་བཞིན་གྱིས་མ་གྲུབ་པ་སྔ་རོལ་ཏུ་རྟོགས་དགོས་པའི་ཕྱིར་ཏེ། ཤིང་རྟ་དཔེར་བྱས་ནས་གང་
ཟག་གི་བདག་མེད་སྒྲུབ་ཚུལ་འཇུག་པ་རྩ་འགྲེལ་ལས་རྒྱས་པར་གསུངས་པའི་ཕྱིར་གསུམ་པ་མི་རིགས་སོ། ། དེས་ན་
གདགས་གཞི་ཕུང་བོ་དང་། བཏགས་ཆོས་གང་ཟག་རང་བཞིན་མེད་པ་གཉིས་ལས་ཕྱི་མ་སྔ་རོལ་ཏུ་རྟོགས་པ་ཡོད་
པ་དང་། ཤིང་རྟ་དཔེར་བཀོད་ན་ཤིང་རྟའི་སྟོང་ཉིད་སྔོན་དུ་རྟོགས་པ་དང་། བདག་ཕུང་གཉིས་ཀ་རྩོད་གཞིར་
བཟུང་ན་དུས་མཉམ་དུ་རྟོགས་པར་འདོད་ན་སྐྱོན་ཅུང་ཟད་ཀྱང་མེད་པའི་ཕྱིར་ཟེར་ན་དཔྱད་དགོས་སོ། ། ཡང་ཁ་
ཅིག ཕུང་བོ་རང་བཞིན་མེད་པ་རྟོགས་ནས། དེ་རྗེས་གང་ཟག་རང་བཞིན་མེད་པ་རྟོགས་དགོས་ཏེ། གདགས་
གཞི་ཕུང་བོ་དང་། གདགས་ཆོས་གང་ཟག་གཉིས་ལས་གདགས་གཞི་ཕུང་བོ་རྟོགས་སླ་བའི་ཕྱིར་ཏེ། གདགས་
གཞི་མ་རྟོགས་པར་གདགས་ཆོས་རྟོགས་པ་མེད་པའི་ཕྱིར་ཟེར་ན། ལ་ལས། གདགས་གཞི་མ་རྟོགས་པར་བཏགས་
ཆོས་རྟོགས་པ་མེད་ཀྱང་གང་ཟག་རང་བཞིན་མེད་པ་རྟོགས་ན་ཕུང་བོར་རང་བཞིན་མེད་པ་རྟོགས་དགོས་ཏེ།
ཕུང་བོ་བདེན་འཛིན་གྱིས་གང་ཟག་བདེན་འཛིན་སྐྱེད་ལ། དེ་ལྟ་ན་ཕྱི་མའི་ཞེན་ཡུལ་མེད་པ་མ་རྟོགས་པར་སྔ་མའི་
ཞེན་ཡུལ་མེད་པ་རྟོགས་མི་ཐུབ་པའི་ཕྱིར་ཏེ། དཔེར་ན་རྒྱ་མཚོར་དུ་བ་ཡོད་པར་འཛིན་པ་ལས་མེ་ཡོད་པར་འཛིན་
པ་བྱུང་ལ། ལོག་རྟོག་འདི་རྒྱུད་ལྡན་གྱི་ཕྱི་རྒོལ་གྱིས་དེར་མེ་མེད་པ་མ་རྟོགས་པར་དུ་བ་མེད་པ་རྟོགས་མི་ནུས་པ་
བཞིན་ཡིན་པའི་ཕྱིར་ཟེར་ན་དཔྱད་གཞི་ཆེ། ཁ་ཅིག་གིས། ཉན་ཐོས་སྡེ་བས་དོན་དམ་དུ་འདོད་པའི་ཆོས་རྣམས་
དབུ་མ་བ་རྣམས་ཀྱིས་ཀུན་རྫོབ་ཏུ་འདོད་པར་རང་རྒྱུད་པས་འདོད་ཅིང་། སྐབས་འདིར་དེ་ལྟར་མི་འདོད་པའི་
ཕྱིར་ཏེ། འཇུག་པའི་ཊིཀ་ཆེན་ལས། དེའི་ཕྱིར་དབུ་མ་བ་ཁ་ཅིག་གིས་མདོ་སྡེ་བ་རྣམས་དང་། བྱེ་བྲག་ཏུ་སྨྲ་བ་
རྣམས་ཀྱིས་གང་དོན་དམ་བདེན་པར་སྨྲས་པ་དེ་ཉིད། དབུ་མ་རྣམས་ཀྱིས་ཀུན་རྫོབ་ཏུ་འདོད་དོ་ཞེས་སྨྲས་པ་དེ་ནི།
དབུ་མའི་བསྟན་བཅོས་ཀྱི་དེ་ཁོ་ན་ཉིད་མ་ཤེས་པར་སྨྲས་པ་ཡིན་ཏེ། འཇིག་རྟེན་ལས་འདས་པའི་ཆོས་ནི་འཇིག་

• 328 •
 གྲུབ་མཐའི་དོགས་དཔྱོད།
- པ - - --- - ----
རྟེན་པའི་ཆོས་དང་མཚུངས་པར་མི་རིགས་པའི་ཕྱིར་རོ་ཞེས་རང་འགྲེལ་ལས་གསུངས་སོ། ། འདིས་ནི་རང་གིས་ཐ་
སྙད་དུ་རྣམ་པར་བཞག་པ་ཁས་བླངས་པ་ཐམས་ཅད་རང་མཚན་གྱིས་གྲུབ་པ་མེད་པ་ཉིད་ལ་འཇོག་པས། རང་གི་
མཚན་ཉིད་ཀྱིས་གྲུབ་པ་ཁོ་ནའི་སྟེང་ནས་རྣམ་བཞག་བྱས་པའི་དོན་སྨྲ་གཉིས་ལ་སོགས་པའི་གྲུབ་མཐའ་རྣམས་རང་
ལུགས་ཀྱི་དོན་དམ་དུ་མ་ཟད་ཐ་སྙད་དུ་ཡང་གྲུབ་པ་མེད་པར་འདོད་པའི་ལུགས་སོ། ། དེས་ན་རང་གི་ལུགས་འདི་
སེམས་ཙམ་པ་དང་ཡང་ཐུན་མོང་མ་ཡིན་པར་མ་ཟད། མགོན་པོ་ཀླུ་སྒྲུབ་དང་འཕགས་པ་ལྷའི་དགོངས་པ་འགྲེལ་
པའི་དབུ་མ་བ་གཞན་གྱི་ལུགས་དང་ཡང་ཐུན་མོང་མ་ཡིན་པར་ཤེས་པར་གྱིས་ཤིག་ཅེས་འདོམས་པའོ། ། ཞེས་
དང༌། ལེགས་བཤད་སྙིང་པོ་ལས། རང་གི་ལུགས་དབུ་མ་བ་གཞན་དང་ཐུན་མོང་མ་ཡིན་པའི་གཏན་ཚིགས་ཀྱིས་
དོན་སྨྲ་གཉིས་ཀྱིས་དོན་དམ་པར་སྨྲས་པ་རྣམས་དབུ་མ་བའི་ཀུན་རྫོབ་ཏུ་འདོད་པས་དབུ་མའི་དེ་ཁོ་ན་ཉིད་མི་ཤེས་
པར་འཇོག་པའི་རྒྱུ་མཚན་ནི་རང་གི་ལུགས་ལ་ཐ་སྙད་དུ་ཡང་རང་གི་མཚན་ཉིད་ཀྱིས་གྲུབ་པའི་ཆོས་མི་འདོད་ལ་དེ་
དག་ནི་དེའི་སྟེང་ནས་འཇོག་པ་ཤ་སྟག་ཡིན་པའི་ཕྱིར་རོ། ། བདེན་པ་གཉིས་གང་རུང་གཅིག་ལས་ཉམས་ན་ཅིག་
ཤོས་ལས་ཀྱང་ཉམས་པར་འགྱུར་བས་བདེན་གཉིས་ཀྱི་ཚུལ་ལས་མ་ཉམས་པའི་འཇིག་རྟེན་ལས་འདས་པའི་ཆོས་ནི་
བདེན་གཉིས་ལས་ཉམས་པའི་འཇིག་རྟེན་པའི་ཆོས་དང་བདེན་གཉིས་གང་དུ་ཡང་མཚུངས་པར་མི་རིགས།
འཕགས་པའི་ལུགས་འདི་ནི་དོན་དམ་དུ་མ་ཟད་ཀུན་རྫོབ་ཏུ་ཡང་དངོས་པོར་སྨྲ་བའི་གྲུབ་མཐའ་དང་ཐུན་མོང་མ་
ཡིན་ནོ་ཞེས་གསུངས་པའི་ཕྱིར་ཟེར། ཡང་ཁ་ཅིག ལུང་དེ་དག་རྡུལ་ཆ་མེད་ལ་སོགས་པ་སྐབས་འདིར་ཀུན་རྫོབ་
ཏུ་མི་འདོད་པ་ལ་དགོངས་ཀྱི་ཐམས་ཅད་ལ་མ་ཡིན་ཏེ། ལྷག་མཐོང་ཆེན་མོ་ལས། སྡེ་བ་གཉིས་ཀྱིས་དོན་དམ་དུ་
འདོད་པ་རྣམས་དབུ་མ་བས་ཀུན་རྫོབ་ཏུ་ཁས་མི་ལེན་པ་ཆ་མེད་ལ་སོགས་པའི་དངོས་པོ་ལ་བྱའི། དེ་གཉིས་ཀྱིས་
བདེན་པར་གང་འདོད་པ་དབུ་མ་བས་ཀུན་རྫོབ་ཏུ་ཁས་མི་བླངས་པར་སྟོན་པ་མིན་ཏེ། གཟུགས་སྒྲ་ལ་སོགས་པ་དེ་
དག་གིས་དོན་དམ་པར་འདོད་ཀྱང་དབུ་མ་བས་ཀུན་རྫོབ་ཏུ་འདོད་པ་བཞིན་ནོ། ། ཞེས་གསུངས་པའི་ཕྱིར་ཟེར།
ཁོ་ན་རེ། དེ་ལྟར་ན་དབུ་མ་བ་གཞན་གྱིས་ཀྱང་དེ་དག་གི་དོན་དམ་དུ་གང་འདོད་པ་ཐམས་ཅད་དབུ་མ་བས་ཀུན་
རྫོབ་ཏུ་ཁས་ལེན་པར་མི་འདོད་པས་ཐལ་རང་གཉིས་ཀྱིས་དེ་ལ་མི་མཐུན་པ་མེད་པར་འགྱུར་བའི་ཕྱིར་རོ་ཞེས་ཟེར་
བ་ལ་དཔྱད་དགོས་སོ། ། ཡང་ཁ་ཅིག སྐབས་འདིར་རྡུལ་ཆ་མེད་ཁས་ལེན་པར་ཐལ། རྡུལ་མེད་པ་ཁས་ལེན་
པའི་ཕྱིར་ཏེ། རྡུལ་མེད་པ་རྟག་པར་ཁས་ལེན་པའི་ཕྱིར་ཟེར་ན་ཞིབ་ཆ་དགོས། ཁ་ཅིག དོན་དམ་དཔྱོད་བྱེད་ཀྱི་
རིགས་ཤེས་ཀྱི་རྙེད་དོན་དོན་དམ་བདེན་པའི་མཚན་ཉིད་དུ་བཤད་པ་མི་འཐད་པར་ཐལ། དེ་སྤྱིར་བཏང་ཡིན་པ་
གང་ཞིག སྤྱིར་བཏང་སྒྲ་ཇི་བཞིན་དུ་ཁས་ལེན་མི་རིགས་པའི་ཕྱིར། དང་པོ་དེར་ཐལ། འཇུག་པའི་ཊཱིཀ་ཆེན་
ལས། བདེན་གཉིས་ཀྱི་མཚན་ཉིད་སྔར་བཤད་པ་སྤྱིར་བཏང་ལ་དགོངས་ལ། ཞེས་གསུངས་པའི་ཕྱིར། རྟགས་

• 329 •
གྲུབ་མཐའི་དོགས་དཔྱོད། 
གཉིས་པ་དེར་ཐལ། བསམ་གཟུགས་མཐའ་དཔྱོད་ལས། སྒྲ་ཇི་བཞིན་པ་མིན་པས་སྤྱིར་བཏང་གི་དོན་མེད་ལ།
ཞེས་གསུངས་པའི་ཕྱིར་ཟེར་ན་དཔྱད་དགོས། ཡང་ཁ་ཅིག མེ་ལོང་ནང་གི་བྱད་བཞིན་གྱི་གཟུགས་བརྙན་ལོག་
པའི་ཀུན་རྫོབ་ཏུ་གསུངས་པ་ལྟར་ཁས་ལེན་མི་རིགས་པར་ཐལ། དེ་འཛིན་པའི་སོ་སོ་སྐྱེ་བོའི་མིག་ཤེས་དེ་ཚད་མ་
ཡིན་པའི་ཕྱིར་ཏེ། དེ་འཛིན་པའི་ཚད་མ་སོ་སོ་སྐྱེ་བོའི་རྒྱུད་ལ་ཡོད་པའི་ཕྱིར་ཏེ། གཟུགས་ཀྱི་སྐྱེ་མཆེད་ཡིན་པའི་
ཕྱིར། འཇུག་པའི་ཊཱིཀ་ཆེན་ལས། གཟུགས་བརྙན་དངོས་པོ་ཡིན་ཞིང་ཤེས་པ་དང་ངོ་བོ་ཐ་དད་པས་ན་ཕྱི་རོལ་གྱི་
དོན་ཡིན་ལ་དེ་ཡང་མིག་ཤེས་ཀྱི་དམིགས་རྐྱེན་ཡིན་པས། གཟུགས་ཀྱི་སྐྱེ་མཆེད་དུ་བཞེད་པ་ཡིན་ཏེ། ཟླ་གཉིས་
དང་སྐྲ་ཤད་དུ་སྣང་བ་དང་སྒྱུ་མ་སོགས་དང་། སྒྲ་བརྙན་སོགས་ལ་ཡང་དེ་བཞིན་དུ་ཤེས་པར་བྱའོ། ། ཞེས་
གསུངས་པའི་ཕྱིར། ཁྱབ་སྟེ། གང་ཟག་གཅིག་ལ་དུས་མཉམ་དུ་གཟུགས་བརྙན་འཛིན་པའི་ལོག་ཤེས་གཅིག་དང་།
ཚད་མ་གཅིག་སྐྱེ་བ་ཡོད་པར་ཐལ་ལོ་ཟེར་ན་ཞིབ་ཆ་དགོས། ཡང་ཁ་ཅིག གཟུགས་སྒྲ་སོགས་འཇིག་རྟེན་ཤེས་ངོ་
ལ་ལྟོས་ཏེ་ཡང་དག་མ་ཡིན་པར་ཐལ། དབུ་མའི་མཐའ་དཔྱོད་ལས། གཟུགས་སོགས་ལྔ་འཇིག་རྟེན་ཤེས་ངོ་ལ་
ལྟོས་དེ་ཡང་དག་པ་ཡིན་པར་ཐལ། དེ་ལྔ་འཇིག་རྟེན་ཤེས་ངོ་ལ་ལྟོས་དེ་ཡང་དག་པ་ཡིན་པའི་ཕྱིར་ན་མ་ཁྱབ།
ཞེས་གསུངས་པའི་ཕྱིར་དང་། ཡང་དེ་ལྔ་འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཀུན་རྫོབ་མ་ཡིན་པར་ཐལ། སྟོང་
དེས་ན་འཇིག་རྟེན་པའི་ཤེས་ངོ་ན་ཡང་དག་དང་ལོག་པ་གཉིས་སུ་དབྱེ་བ་ཡོད་དོ་ཞེས་གསུངས་ཀྱི།
ཐུན་ལས། 
འཇིག་རྟེན་ཀྱི་ཤེས་ངོ་ན་ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་ཀྱི་དབྱེ་བ་ཡོད་དོ་ཞེས་དཔལ་ལྡན་ཟླ་
བས་གང་དུ་ཡང་མ་གསུངས་ལ། བདག་གི་བླ་མ་ཡང་མི་བཞེད་ཅིང་། གཏན་ནས་ཁས་བླང་དུ་མི་རུངསྟེ།
འཇིག་རྟེན་པའི་བློ་རང་ག་བའི་དོན་ཀ་བུམ་སོགས་ཀུན་རྫོབ་མ་ཡིན་པའི་ཕྱིར་དང་། བློ་གང་གི་ངོ་ལ་ལྟོས་ནས་
བདེན་པར་འཇོག་པའི་བློ་དེའི་ངོ་ལ་ལྟོས་ནས་རྫུན་པར་འཇོག་པ་ཧ་ཅང་ཐལ་བའི་ཕྱིར་རོ། ། ཞེས་གསུངས་པའི་
ཕྱིར་ཟེར་བ་སོགས་ལ་དཔྱད་རྒྱུ་མང་། ཁ་ཅིག་ན་རེ། སྐབས་འདིར་དངོས་མེད་རྟག་པ་མ་ཡིན་པར་ཐལ། དེ་
དངོས་པོ་ཡིན་པའི་ཕྱིར། ཆུ་མེད་པ་དང་ཟས་མེད་པ་རྒྱུ་ཡིན་པའི་ཕྱིར་ཏེ་རྩ་ཤེ་ལས། དངོས་དང་དངོས་མེད་
འདུས་བྱས་ཡིན། ། ཞེས་དང་། དབུ་མའི་ཡིག་ཆར། འོ་ན་ཆུ་མེད་པ་དང་ཟས་མེད་པ་མེད་དགག་མ་ཡིན་པར་
ཐལ། དེ་རྒྱུ་ཡིན་པའི་ཕྱིར། འདོད་ན། ཆུ་ཆོས་ཅན། ཁྱོད་མེད་པ་མེད་དགག་ཡིན་པར་ཐལ། ཁྱོད་དངོས་པོ་
ཡིན་པའི་ཕྱིར་ན་མ་ཁྱབ། ཞེས་གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། ཆུ་ཟད་ནས་མེད་པ་རྒྱུ་
ཡིན་ཀྱང་ཆུ་མེད་པ་རྒྱུ་མ་ཡིན་པའི་ཕྱིར་ཏེ། དེ་གཉིས་རྒྱུ་ཡིན་མིན་མི་མཚུངས་པའི་ཕྱིར་ཏེ། ཊཱིཀ་ཆེན་ལས།
ཟས་དང་ཆུ་མ་ཟད་པ་བུ་འཚོ་བ་དང་འབྲས་ལོགས་པའི་རྒྱུར་བྱེད་པ་བཞིན་དུ་དེ་དག་ཟད་པ་ཡང་དེ་རྣམས་ཟད་
པའི་རྒྱུར་འཇོག་པའི་ཕྱིར། ཟད་པ་མིན་པའི་དེ་དག་མེད་པ་དང་མི་འདྲ་སྟེ། དེས་འབྲས་བུའི་ཕྱོགས་ཀྱང་ཤེས་

 གྲུབ་མཐའི་དོགས་དཔྱོད།
པར་བྱའོ། ། ཞེས་གསུངས་པའི་ཕྱིར་ཟེར་ན་ཞིབ་ཆ་དགོས། ཡང་ཁ་ཅིག མེད་པ་དང་། རྟག་པ་གང་རུང་ཡིན་
ན། ཁྱོད་མ་སྐྱེས་པའི་ཆ་མ་འོངས་པ་མ་ཡིན་པས་ཁྱབ་པའི་ཕྱིར་ཏེ། སྟོང་ཐུན་ལས། མངོན་པའི་སྡེ་སྣོད་དག་
ལས་རི་བོར་རྭ་ལ་སོགས་པ་གཞི་མ་གྲུབ་པ་དང་། ནམ་མཁའ་ལ་སོགས་པ་དངོས་པོར་མེད་པ་དག་མ་བྱུང་བ་ཙམ་
ཡིན་ཀྱང་དེ་དག་གི་མ་སྐྱེས་པའི་ཆ་མ་འོངས་པར་འཇོག་པ་གཅོད་པའི་ཕྱིར་དུ་རྒྱུ་ཡོད་ཀྱང་མ་བྱུང་བ་ཞེས་གསུངས་
ཏེ། ཞེས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། མར་མེ་རྒྱུན་ཆད་པ་ལས་ཕྱི་མའི་
རིགས་འདྲ་མ་སྐྱེས་པ་དེ་མ་འོངས་པ་ཡིན་པ་གང་ཞིག ཉོན་མོངས་རྒྱུན་ཆད་པ་ལས་ཕྱི་མའི་རིགས་འདྲ་མ་སྐྱེས་པ་
ཡང་མ་འོངས་པ་ཡིན་པའི་ཕྱིར། དང་པོ་གྲུབ་སྟེ། རབ་བྱེད་བདུན་པའི་ཊཱིཀ་ཆེན་ལས། འདི་ལ་ཕ་རོལ་བོས་
མར་དང་སྡོང་བུ་ཟད་པ་མར་མེ་ཤི་བའི་རྒྱུ་མིན་གྱི་མར་དང་སྡོང་བུ་ཟད་པ་ནི་མར་མེའི་སྐད་ཅིག་ཐ་མས་དེའི་རིགས་
འདྲ་མ་འོངས་བ་སྐྱེད་པའི་རྐྱེན་མ་ཚང་བ་ཡིན་ལ། མ་འོངས་པ་ཡང་སྐྱེ་བའི་རྐྱེན་མ་ཚང་བས་མ་སྐྱེས་སོ་ཞེས་སྨྲ་བ་
ལ། དེ་ལྟ་ན་རྐྱེན་མ་ཚང་བ་མ་ཡིན་ན་དེ་ངེས་པར་སྐྱེ་བས། རྐྱེན་མ་ཚང་བ་མ་འོངས་པ་མི་སྐྱེ་བའི་རྒྱུར་ཁས་བླངས་
ལ། 
དེའི་ཕྱིར་གནས་པའི་རྒྱུ་ཟད་པས་འབྲས་བུ་གནས་པ་ཟད་པར་ཁས་བླངས་པར་འགྱུར་རོ་ཞེས་བཤད་དོ
ཞེས་གསུངས་པའི་ཕྱིར། གཉིས་པ་གྲུབ་སྟེ། རབ་བྱེད་ཉེར་ལྔ་བའི་ཊཱིཀ་ཆེན་ལས། ཉོན་མོངས་ལ་སོགས་པའི་རྒྱུ་
རྐྱེན་རྒྱུན་ཆད་པ་ལས་ཕྱི་མའི་རིགས་འདྲ་མ་སྐྱེས་པ་ནི་མྱང་འདས་སུ་མི་བྱ་སྟེ། དེ་ནི་རྒྱུ་སྔ་མ་ཟད་པས་བསྐྱེད་པའི་
མ་འོངས་པར་བཤད་ཟིན་པའི་ཕྱིར་རོ། ། ཞེས་གསུངས་པའི་ཕྱིར། བཤད་ཟིན་ཞེས་པ་གཞུང་སྔ་མར་བཤད་པ་
ལ་བྱེད་པའི་ཕྱིར་རོ་ཞེས་ཟེར། ཁོ་ན་རེ། མེད་པ་དང་། རྟག་པ་གང་རུང་ཡིན་ན། ཁྱོད་མ་འོངས་པ་དེ་མ་
འོངས་པ་མ་ཡིན་པས་ཁྱབ་པར་ཐལ། མ་འོངས་པ་ཡིན་ན། གང་མ་འོངས་པའི་གཞི་དེའི་རྒྱུ་ཡོད་ཀྱང་རྐྱེན་མ་ཚང་
བའི་དབང་གིས་རེ་ཞིག་མ་སྐྱེས་པ་ཡིན་པས་ཁྱབ་པའི་ཕྱིར་ཏེ། རབ་བྱེད་བཅུ་དགུ་བའི་ཊིཀ་ཆེན་ལས། ད་ལྟར་
བར་མ་ཕྱིན་པ་ནི་ནམ་མཁའ་དང་རི་བོང་རྭ་ལ་སོགས་པའང་ཡིན་པས་དེ་བཅད་པའི་ཕྱིར་མངོན་པ་ལས་རྒྱུ་ཡོད་
ཀྱང་མ་བྱུང་བ་དང་ཞེས་གསུངས་ཏེ། དཔེར་ན་མྱུ་གུའི་རྒྱུ་ཡོད་ཀྱང་ད་དུང་མྱུ་གུར་མ་སྐྱེས་བའམ་མ་ཕྱིན་པ་ནི་མ་
འོངས་པ་ཡིན་གྱི། གང་ཞིག་མ་འོངས་པའི་གཞི་དེ་ནམ་ཡང་འབྱུང་བའི་རྒྱུ་མེད་པས་མ་ཕྱིན་པ་ནི་མ་འོངས་པ་མིན་
ནོ། ཞེས་གསུངས་པའི་ཕྱིར་ན། གཞན་དག་གིས་མ་ཁྱབ་སྟེ། རྒྱུ་ཡོད་ཀྱང་མ་བྱུང་བ་ཞེས་པའི་དོན་ནི། གང་མ་
འོང་བའི་གཞི་དེ་རྒྱུ་ཡོད་ཀྱང་ཞེས་སྦྱོར་མི་དགོས་པའི་ཕྱིར་ཏེ། མ་འོངས་པ་ལ་གང་མ་འོངས་པའི་གཞི་དེ་གཏན་
ནས་མ་སྐྱེས་པ་མ་འོངས་པ་དང༌། རེ་ཞིག་མ་སྐྱེས་པའི་མ་འོངས་པ་གཉིས་ཡོད་པ་ལས། དང་པོ་ནི་རྒྱུན་ཆད་ཁ་
མའི་ཉོན་སྒྲིབ་ཀྱི་རིགས་འདྲ་མ་འོངས་པ་ལྟ་བུ་དང་། གཉིས་པ་ནི་དགུན་དུས་ཀྱི་ཞིང་སར་མྱུ་གུ་མ་འོངས་ལྟ་བུ་
ཡིན་ལ། དེའི་དང་པོ་ལ་ནི་ཉོན་མོངས་སྐྱེ་བའི་རྒྱུ་སྔར་ཡོད་ཀྱང་ཟད་ནས་མ་སྐྱེས་པ་ཞེས་སྦྱོར་དགོས་ཤིང་།

གྲུབ་མཐའི་དོགས་དཔྱོད། •331 •
གཉིས་པ་ལ་ནི་གང་མ་འོངས་པའི་གཞི་མྱུ་གུ་དེའི་རྒྱུ་ཡོད་ཀྱང་རེ་ཞིག་མ་སྐྱེས་པ་ཞེས་སྦྱོར་དགོས་པའི་ཁྱད་པར་ཡོད་
པའི་ཕྱིར་ཏེ། གཞན་དུ་ན་ཊིཀ་ཆེན་གྱི་ལུང་སྔར་དྲངས་པ་དག་དང་འགལ་བར་འགྱུར་བའི་ཕྱིར་རོ་ཞེས་ཟེར། ཁོ་
ན་རེ། དེ་ཡང་མི་འཐད་པར་ཐལ། མ་འོངས་པ་ཡིན་ན། གང་མ་འོངས་པའི་གཞི་དེ་དངོས་པོ་ཡིན་པས་ཁྱག
པའི་ཕྱིར་ཏེ། དབུ་མའི་ཡིག་ཆར། དངོས་པོ་གཞན་ཞིག་རང་ཉིད་སྐྱེད་བྱེད་ཀྱི་རྒྱུ་ཡོད་ཀྱང་རྐྱེན་མ་ཚང་བས་མ་
སྐྱེས་པའི་ཆ་དེ་མ་འོངས་པའི་མཚན་ཉིད། ཞེས་གསུངས་པའི་ཕྱིར་ཟེར་ན་དཔྱད་དགོས་སོ། ། ཁ་ཅིག་གིས།
སྐབས་འདིར་ཆོས་ཅན་མཐུན་སྣང་མེད་དེ། དབུ་མའི་མཐའ་དཔྱོད་ལས། དེ་ལ་རྒོལ་བ་གཉིས་གྱི་ཚད་མས་གྲུག་
པས་མི་ཆོག་པར་ཆོས་ཅན་སོགས་གྲུབ་ཚུལ་མཐུན་སྣང་བ་དགོས་པས་སྐྱོན་དེ་ལྟར་འོངས་པའི་ཕྱིར། དེ་ཉིད་ལས།
བརྗོད་པར་བྱ་སྟེ་རང་རྒྱུད་གྱི་རྗེས་སུ་དཔག་པ་སྨྲ་བ་དག་ལ་ཉེས་པ་འདིར་འགྱུར་ཞེས་དང་། སྟོང་ཐུན་ལས་ཆོས་
ཅན་དེ་ཉིད་སྔ་རྒོལ་གྱི་ཚད་མས་ཀྱང་གྲུབ་ཕྱི་རྒོལ་ཚད་མས་ཀྱང་གྲུབ་པ་ཙམ་གྱིས་མི་ཆོག་གི སྔ་རྒོལ་ཕྱི་རྒོལ་གཉིས་
ཀའི་ལུགས་ལ་མཐུན་སྣང་དུ་གྲུབ་པ་ཞིག་དགོས་པ་ནི། དམ་བཅའ་དེ་ཉིད་སྒྲུབ་པའི་རྟགས་ཀྱི་ཚུལ་གསུམ་ཡང་སྔ་
རྒོལ་ཕྱི་རྒོལ་གཉིས་ཀའི་ལུགས་ལ་མཐུན་སྣང་དུ་སྒྲུབ་པའི་སྒོ་ནས་ཚད་མས་གྲུབ་པ་ཞིག་དགོས་སོ། ། ཞེས་གསུངས་
པའི་ཕྱིར། ཆོས་ཅན་མཐུན་སྣང་གི་དོན་སྟོང་ཐུན་འདི་ལྟར་ཤེས་དགོས་སོ། ། ཞེས་གསུངས་པའི་ཕྱིར་ཟེར། ལ་
ཆོས་ཅན་མཐུན་སྣང་ཡོད་པ་ཀུན་མཁྱེན་བླ་མའི་དགོངས་པ་ཡིན་པའི་ཕྱིར་ཏེ། ཐལ་
ལས། དེ་མི་འཐད་དེ། 
འགྱུར་བ་ནང་ཕན་ཚུན་སྔ་རྒོལ་ཕྱི་རྒོལ་བྱས་ཚེ་དེ་ཡོད་པའི་ཕྱིར་ཏེ། གྲུབ་མཐའ་རྩ་བར། སྐབས་འགར་ཚུལ་
གསུམ་མཐུན་སྣང་ཚད་གྲུབ་དང༌། ། ཞེས་པ་རྩ་འགྲེལ་གྱིས་སྒྲུབ་པའི་ཕྱིར་དང་། དཀའ་གནད་བརྒྱད་ཀྱི་ཟིན་
བྲིས་ལས་ཀྱང་། ཐལ་འགྱུར་པ་ནང་ཕན་ཚུན་བསྙད་པའི་དོན་འགའ་ཞིག་ལ་རྗེས་དཔག་བསྐྱེད་པར་འདོད་པའི་
ཚེ། གྲུབ་མཐས་བཞག་པའི་ཆོས་ཅན་མཐུན་སྣང་བ་ཡོད་ཀྱང་། རང་རྒྱུད་དུ་མི་འགྱུར་ཏེ་འཛིན་སྟངས་ཀྱི་དོན་ལ་
མི་འཁྲུལ་བའི་ཚད་མ་མི་སྲིད་པའི་ཕྱིར་རོ། ། ཞེས་གསུངས་པའི་ཕྱིར་ཟེར་ན་ཞིབ་ཆ་དགོས། ཁ་ཅིག། གང་ཟག་
གི་བདག་འཛིན་དང་འཇིག་ལྟ་གཉིས་ལ་མུ་བཞི་ཡོད་པར་ཐལ། དཀའ་གནད་བརྒྱད་ཀྱི་ཟིན་བྲིས་ལས། འཇིག་
ལྟ་ཡིན་ལ་གང་ཟག་གི་བདག་འཛིན་མིན་པ་ནི། ང་ཡིར་འཛིན་པའི་འཇིག་ལྟའོ། ། གང་ཟག་གི་བདག་འཛིན་
ཡིན་ལ་འཇིག་ལྟ་མིན་པ་ནི། གང་ཟག་གཞན་ལ་བདེན་པར་འཛིན་པ་དང་། གཉིས་ཀ་ཡིན་པ་ནི། ང་རང་གི་
མཚན་ཉིད་ཀྱིས་གྲུབ་པར་འཛིན་པའི་འཇིག་ལྟའོ། གཉིས་ཀ་མིན་པ་ནི་ཕུང་བོ་ལ་བདེན་པར་འཛིན་པའོ། ཞེས་
གསུངས་པའི་ཕྱིར་ཟེར། ལ་ལས། དེ་མི་འཐད་དེ། འཇིག་ལྟ་ལ་གང་ཟག་གི་བདག་འཛིན་གྱིས་ཁྱབ་པའི་ཕྱིར་ཏེ།
དབུ་མའི་མཐའ་དཔྱོད་ལས། འཇིག་ལྟ་གཉིས་པོ་ལ། བདག་འཛིན་གྱིས་ཁྱབ་ཀྱང་བདག་འཛིན་ལ་འཇིག་ལྟས་མ་
ཁྱབ་སྟེ། ཞེས་གསུངས་པའི་ཕྱིར་ན་ཞིབ་ཆ་དགོས། རང་རྒྱུད་པ་མན་ཆད་ཀྱི་རང་སྡེ་ཐམས་ཅད་གང་ཟག་རང་རྐྱ་

• 332 • གྲུབ་མཐའི་དོགས་དཔྱོད།
ཐུབ་པའི་རྫས་སུ་གྲུབ་པར་འཛིན་པའི་བློ་གང་ཟག་གི་བདག་འཛིན་ཕྲ་མོར་འདོད་དེ། དཀའ་གནད་བརྒྱད་ཀྱི་
ཟིན་བྲིས་ལས། གང་ཟག་ཕུང་བོ་དང་མཚན་ཉིད་མི་མཐུན་པའི་རང་རྐྱ་ཐུབ་པའི་རྫས་ཡོད་དུ་འཛིན་པ་ནི་གང་
ཟག་གི་བདག་འཛིན་ཡིན་ཅིང་། དེའི་ཞེན་ཡུལ་བཀག་པ་གོམས་པར་བྱས་པ་ཙམ་གྱིས་སྲིད་པ་ལས་གྲོལ་ནུས་པ་
དོན་སེམས་པ་དང་དབུ་མ་རང་རྒྱུད་པ་རྣམས་མཐུན་ནོ། ། ཞེས་དང་། དེ་བཞིན་དུ་རྩ་འཇུག་གི་ཊཱིཀ་ཆེན་དང་
མཐའ་དཔྱོད་རྣམས་སུ་ཡང་གསུངས་སོ། ། ཞེས་ཟེར། ལ་ལས། དེ་མི་འཐད་པར་ཐལ། དེ་དག་གིས་དེ་ལྟར་མི་
འདོད་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་དེ་བློ་ཀུན་བཏགས་མ་ཡིན་པའི་ཕྱིར་ཏེ།
དེ་ལ་ལྷན་སྐྱེས་ཡོད་པ་གང་ཞིག་རང་སྡེ་གཞན་གྱིས་འདོད་པའི་གང་ཟག་གི་བདག་འཛིན་ཡིན་ན། བློ་ཀུན་
བཏགས་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། རྣམ་བཤད་ལས། གང་ཟག་རང་རྐྱ་ཐུབ་པའི་རྫས་ཡོད་དུ་
འཛིན་པ་ནི་གྲུབ་མཐས་བློ་མ་བསྒྱུར་བ་ལ་ཡང་ཡོད་མོད་ཀྱང་། གང་ཟག་དང་ཕུང་བོ་མཚན་ཉིད་མི་མཐུན་པའི་
གཞན་དུ་ཡོད་པར་འཛིན་པ་ནི་གྲུབ་མཐས་བློ་མ་བསྒྱུར་བ་ལ་མེད་དོ། ཞེས་གསུངས་པའི་ཕྱིར། གཉིས་པ་གྲུབ་སྟེ།
ལེགས་བཤད་སྙིང་པོ་ལས། དེ་ལ་ཕུང་བོ་དང་མཚན་ཉིད་མི་མཐུན་པའི་གང་ཟག་རང་རྐྱ་ཐུབ་པའི་རྫས་ཡོད་དུ་
འཛིན་པ་ནི་གང་ཟག་རྐང་ལག་སོགས་ཀྱི་ཆོས་ལས་རྫས་གཞན་དུ་འཛིན་པ་ཀུན་བཏགས་ཡིན་པས་གྲུབ་མཐས་བློ་མ་
བསྒྱུར་བ་ལ་མེད་དོ་ཞེས་གསུངས་པའི་ཕྱིར་ཟེར་བ་ལ་ཁོ་ན་རེ། ཁྱོད་ཀྱི་ཞིབ་ཆ་མི་འཐད་པར་ཐལ། རང་སྡེ་
གཞན་གྱིས་གང་ཟག་གི་བདག་འཛིན་དུ་འདོད་ན། བློ་ཀུན་བཏགས་ཡིན་པས་མ་ཁྱབ་པའི་ཕྱིར། མ་གྲུབ་ན།
རང་གི་མཚན་ཉིད་ཀྱིས་གྲུབ་པའི་བདག་འཛིན་ཆོས་ཅན། དེར་ཐལ། དེའི་ཕྱིར། གཞན་ཡང་། དེ་དག་གིས་
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་གང་ཟག་གི་བདག་འཛིན་དུ་འདོད་ཅིང་། དེ་དག་གིས་
འདོད་པའི་གང་ཟག་གི་བདག་འཛིན་ཡིན་ནོ། བློ་ཀུན་བཏགས་ཡིན་དགོས་ཀྱང་། གང་ཟག་རང་རྐྱ་ཐུབ་པའི་
རྫས་སུ་གྲུབ་པར་འཛིན་པའི་བློ་ལ་ཀུན་བཏགས་དང་ལྷན་སྐྱེས་གཉིས་ཡོད་པར་ཁས་བླངས་པ་ལ་སྐྱོན་མེད་པའི་ཕྱིར།
གཞན་དུ་ན་བུམ་པ་བདེན་པར་འཛིན་པའི་བདེན་འཛིན་ཆོས་ཅན། བློ་ཀུན་བཏགས་ཡིན་པར་ཐལ། རང་རྒྱུད་
པས་ཁྱོད་བདེན་འཛིན་དུ་འདོད་པའི་ཕྱིར། མ་གྲུབ་ན། རང་རྒྱུད་པས་བུམ་པ་བདེན་མེད་སྟོང་ཉིད་དུ་འདོད་
པའི་ཕྱིར། མ་གྲུབ་ན། རང་རྒྱུད་པ་དབུ་མ་བ་མ་ཡིན་པར་ཐལ་ལོ། ཞེས་ཟེར་བ་སོགས་ལ་དཔྱད་རྒྱུ་ཡོད། དབུ་
མའི་ཡིག་ཆར་ཡང་ཁ་ཅིག སྟོང་ཉིད་དབྱེ་བའི་སྐབས་སུ་རིགས་ཤེས་རྗེས་དཔག་གི་ཡུལ་བདེན་མེད་ཆོས་ཅན།
དོན་དམ་བདེན་པ་མ་ཡིན་པར་ཐལ། མཐུན་པའི་དོན་དམ་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། རྣམ་
གྲངས་མ་ཡིན་པའི་དོན་དམ་དང་དོན་དམ་བདེན་པ་དོན་གཅིག་ཟེར་རོ། ཁྱོད་ཀྱི་དམ་བཅའ་དེ་གཉིས་མི་འཐད་
པར་ཐལ། མཐུན་པའི་དོན་དམ་དང་རྣམས་གྲངས་མ་ཡིན་པའི་དོན་དམ་གཉིས་ཀ་ལ་ཡུལ་དོན་དམ་བདེན་པ་རེ་

• 333 •
གྲུབ་མཐའི་དོགས་དཔྱོད།
དང་ཡུལ་ཅན་དོན་དམ་གཉིས་གཉིས་ཡོད་པའི་ཕྱིར། དེར་ཐལ། རིགས་ཤེས་རྗེས་དཔག་གི་ཡུལ་མྱུ་གུ་བདེན་
མེད་དེ་ཡུལ་མཐུན་པའི་དོན་དམ་དང་དོན་དམ་དངོས་གནས་པ་དང་། དེ་རྟོགས་ཀྱི་རྗེས་དཔག་ཡུལ་ཅན་མཐུན་
འཕགས་པའི་མཉམ་བཞག་ཟག་མེད་ཀྱི་ཡུལ་དེ་ཡུལ་རྣམ་གྲངས་མ་ཡིན་པའི་དོན་དམ་
པའི་དོན་དམ་གང་ཞིག 
དེ་འདྲ་བའི་མཉམ་བཞག་དེ་ཡུལ་ཅན་རྣམ་གྲངས་མ་ཡིན་པའི་དོན་དམ་ཡིན་པའི་ཕྱིར་ཞེས་གསུངས་ལ
དང་། 
ཁ་ཅིག་གིས། རིགས་ཤེས་རྗེས་དཔག་གིས་གཞལ་བྱར་གྱུར་བའི་སྟོང་ཉིད་ཆོས་ཅན། མཐུན་པའི་དོན་དམ་མ་
ཡིན་པར་ཐལ། ཡུལ་མཐུན་པའི་དོན་དམ་མ་ཡིན་པའི་ཕྱིར། དེར་ཐལ། རིགས་ཤེས་རྟོག་བཅས་ཀྱི་ངོར་ཁྱོད་
མཐུན་པའི་དོན་དམ་ཡིན་པའི་ཕྱིར་ན་མ་ཁྱབ། རྩ་བར་འདོད་མི་ནུས་ཏེ། དོན་དམ་དངོས་ཡིན་པའི་ཕྱིར། ཁྱབ་
སྟེ། མཐུན་པའི་དོན་དམ་དང་དོན་དམ་དངོས་འགལ་བ་ཡིན་པའི་ཕྱིར་ཏེ། བདེན་གཉིས་ཀྱི་དར་ཊཱིཀ་ལས། ཁ་
ཅིག་རིགས་ཤེས་རྗེས་དཔག་གིས་གཞལ་བའི་མྱུ་གུ་བདེན་མེད་རྣམ་གྲངས་པའི་དོན་དམ་དུ་འདོད་པ་ནི་མི་རིགས་ཏེ
དེ་ལྟ་ན་དོན་དམ་བདེན་པའི་མཚན་གཞི་ཅུང་ཟད་ཀྱང་མི་རྙེད་པའི་ཕྱིར། ཞེས་གསུངས་པའི་ཕྱིར་ཟེར་ན་ཞིབ་ཆ་
དགོས། ཐལ་འགྱུར་བའི་ཐུན་མོང་མ་ཡིན་པའི་ཁྱད་ཆོས་བརྒྱད་ནི། འཇུག་པའི་ཊིཀ་ཆེན་ལས། དེ་གང་ཞེ་ན་རེ་
ཞིག་གཙོ་བོ་རྣམས་བརྗོད་ན། ཚོགས་དྲུག་ལས་ངོ་བོ་ཐ་དད་པའི་ཀུན་གཞི་རྣམ་ཤེས་དང་། རང་རིག་འགོག་
ལུགས་ཐུན་མོངས་མ་ཡིན་པ་དང་། རང་རྒྱུད་ཀྱི་སྦྱོར་བས་ཕྱིར་རྒོལ་གྱི་རྒྱུད་ལ་དེ་ཁོ་ན་ཉིད་གྱི་ལྟ་བ་སྐྱེད་པ་ཁས་མི་
ལེན་པ་གསུམ་དང་། ཤེས་པ་ཁས་ལེན་པ་བཞིན་དུ་ཕྱི་རོལ་གྱི་དོན་ཡང་ཁས་བླངས་དགོས་པ་དང་། ཉན་རང་ལ་
དངོས་པོ་རང་བཞིན་མེད་པར་རྟོགས་པ་ཡོད་པ་དང་། ཆོས་ཀྱི་བདག་འཛིན་ཉོན་མོངས་སུ་འཇོག་པ་དང་། ཞིག་
པ་དངོས་པོ་ཡིན་པ་དང་། དེའི་རྒྱུ་མཚན་གྱིས་དུས་གསུམ་འཇོག་ཚུལ་ཐུན་མོང་མ་ཡིན་པ་སོགས་ཡིན་ནོ། ། ཞེས་
བྱུང་ལ། དཀའ་གནད་བརྒྱད་ཀྱི་ཟིན་བྲིས་ལས། དེ་ལའང་འགྲེལ་བྱེད་གཞན་དང་མི་མཐུན་པའི་ཁྱད་པར་ཕྲ་མོ་
མཐའ་ཡས་པ་ཡོད་ཀྱང་གནད་དུ་ཆེ་བ་བརྒྱད་ཡིན་གསུངས་ཏེ། གཞིའི་སྐབས་སུ་ཐ་སྙད་དུའང་རང་མཚན་དང་
ཀུན་གཞི་ཁས་མི་ལེན་པ་དང་། ཕྱི་དོན་ཁས་ལེན་པ་དང་ལམ་གི་སྐབས་སུ་དེ་ཁོ་ན་ཉིད་རྟོགས་པའི་ཐབས་སུ་རང་
རྒྱུད་རང་རིག་ཁས་མི་ལེན་ཞིང་། སྒྲིབ་གཉིས་ཀྱི་འཇོག་ཚུལ་དང་། ཉན་རང་ལ་ཆོས་རང་བཞིན་མེད་པར་རྟོགས་
པ་ཁས་ལེན་ཚུལ་དང༌། འབྲས་བུའི་སྐབས་སུ་སངས་རྒྱས་ཀྱི་ཇི་སྙེད་པ་མཁྱེན་པའི་ཚུལ་ཏེ། ཁས་ལེན་པའི་དམ་
བཅའ་བཞི་དང་། མི་ལེན་པའི་ཕྱོགས་བཞིའོ། ། ཞེས་གསུངས་པ་གཉིས་ཚིག་ཅུང་ཟད་མི་མཐུན་པས་ཞིབ་ཆ་
དགོས། ཁ་ཅིག་ན་རེ། ཤེས་པར་གྱུར་བའི་ཤེས་སྒྲིབ་ཡོད་པར་ཐལ། བདེན་གཉིས་ངོ་བོ་ཐ་དད་དུ་འཛིན་པའི་
ལས་འབྲས་ཀྱི་འབྲེལ་བ་ཕྲ་མོ་ལ་རྨོངས་པའི་མ་རིག་པ་གཉིས་ཀ་ཤེས་སྒྲིབ་ཏུ་དབུ་མའི་མཐའ་
མ་རིག་པ་དང་། 
དཔྱོད་ལས་གསུངས་པའི་ཕྱིར་དང་། ཤེས་སྒྲིབ་ལ་གཙོ་ཕལ་གཉིས་ཡོད་པའི་གཙོ་བོ་ཉོན་མོངས་པའི་བག་ཆགས་

• 334 •
 གྲུབ་མཐའི་དོགས་དཔྱོད། 
ཡིན་པར་འཇུག་པའི་ཊཱིཀ་ཆེན་ལས་གསུངས་པའི་ཕྱིར་ཏེ། དེ་ཉིད་ལས། ལུགས་འདི་ལ་ཆོས་ཀྱི་བདག་འཛིན་ནི་
ཉོན་མོངས་སུ་བཞེད་པས། ཤེས་སྒྲིབ་ཀྱི་གཙོ་བོ་ནི་གཉིས་སྣང་འཁྲུལ་བའི་བག་ཆགས་ལ་བྱེད་དགོས་ཏེ། འདི་ནི་
འཕགས་པ་ཡབ་སྲས་ཀྱིས་གཞན་དུ་ཤེས་སྒྲིབ་ཀྱི་ངོས་འཛིན་གསལ་བར་མ་གསུངས་པས། འདིར་གསུངས་པ་ཉིད་
ལ་བརྟེན་པར་བྱའོ། ། ཡང་འགྲེལ་བ་ལས། མ་རིག་པ་དང་། འདོད་ཆགས་ལ་སོགས་པའི་བག་ཆགས་དེ་ཡང་
རྣམ་པ་ཐམས་ཅད་མཁྱེན་པ་དང་། སངས་རྒྱས་ཁོ་ན་ལ་ལྡོག་པར་འགྱུར་གྱི། གཞན་ལ་མ་ཡིན་ནོ། ། ཞེས་
གསུངས་པས་ཉན་རང་དགྲ་བཅོམ་པ་དང་། ས་བརྒྱད་པ་ནས་ཉོན་མོངས་ཀྱི་ས་བོན་ཟད་པར་གསུངས་པའི་ཉོན་
མོངས་ཀྱི་ས་བོན་ནི། འདིར་བཤད་པའི་ཉོན་མོངས་ཀྱི་བག་ཆགས་དང་དོན་མི་གཅིག་གོ ། ཞེས་གསུངས་པའི་
ཕྱིར། ཁྱབ་སྟེ། ཕལ་བ་མེད་ན་གཙོ་བོ་ཞེས་པའི་དགོས་པ་མེད་ལ། འགྲེལ་བའི་ལུང་དུའང་རིག་པ་དང་འདོད་
ཆགས་ལ་སོགས་པའི་བག་ཆགས་ཞེས་སོ་སོར་གསུངས་པའི་དགོས་པའང་ཡོད་པའི་ཕྱིར་ཟེར་ན་དེ་དག་ལ་དཔྱད་
གཞི་ཤིན་ཏུ་ཆེ་སྟེ། ལྷུན་པོའི་མཛེས་རྒྱན་ལས། སྐྱབས་འགྲོ་བདུན་ཅུ་བ་ལས། མི་ཤེས་ཉོན་མོངས་མིན་སྤངས་
ཕྱིར། ། ཞེས་དང་། མ་རིག་ཉོན་མོངས་མེད་ཡོད་པས། ། ཞེས་དང༌། འཇུག་འགྲེལ་ལས། ཉོན་མོངས་པ་ཅན་
མ་ཡིན་པའི་མ་རིག་པ་ཞེས་གསུངས་པ་ལ་བརྟེན་ནས་ཤེས་པར་གྱུར་བའི་ཤེས་སྒྲིབ་ཡོད་པར་འཐད་ཕྱོགས་སུ་པཎ་
ཆེན་བསོད་ནམས་རྒྱལ་མཚན་དང་མཁས་གྲུབ་ཆེན་པོ་འཇམ་དབྱངས་བཞད་པའི་རྡོ་རྗེས་གསུངས་སོ། ། དེ་ལྟ་ན་
ཡང་ཤེས་སྒྲིབ་གྱི་མ་རིག་པའི་འབྲུ་གནོན་རྗེ་ཐམས་ཅད་མཁྱེན་པས་མཛད་པ་རྣམས་སུ་གཉིས་སྣང་འཁྲུལ་བའི་བག་
ཆགས་ལ་འབྲུ་གནོན་མཛད་པ་མ་གཏོགས་ཤེས་པར་གྱུར་པའི་མ་རིག་པ་ལ་འབྲུ་གནོན་མཛད་པ་མི་སྣང་ངོ
མཁས་གྲུབ་ཐམས་ཅད་མཁྱེན་པ་དང་། རིགས་པའི་དབང་ཕྱུག་སེ་ར་རྗེ་བཙུན་ཆོས་ཀྱི་རྒྱལ་མཚན་ཡབ་སྲས།
མཁྱེན་རབ་གཏེར་ཆེན་འཇམ་དབྱངས་དགའ་བའི་བློ་གྲོས། རྗེ་ཐམས་ཅད་མཁྱེན་པ་དགེ་འདུན་རྒྱ་མཚོ། པཎ་
ཆེན་བསོད་ནམས་གྲགས་པ་སོགས་མཁས་གྲུབ་ཕལ་མོ་ཆེས་ཤེས་པར་གྱུར་བའི་ཤེས་སྒྲིབ་མེད་པར་བཞེད་ཅིང་
རྗེ་བླ་མའི་བཤད་རྒྱུད་དང་སྒྲུབ་རྒྱུད་གཉིས་ཀའི་བསྟན་པའི་བདག་པོར་གྱུར་བ་པཎ་ཆེན་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཚན་གྱིས་ཀྱང་། ཤེས་པ་གཅིག་གིས་བདེན་གཉིས་གཅིག་ཅར་དུ། ། མངོནསུམ་གཟིགས་
པའི་སྒྲིབ་བྱེད་ཕྲ་བ་ལ། ། མ་རིག་ཅེས་བཏགས་ཤེས་པ་དངོས་མིན་པས། ། དེ་ལ་འགལ་བ་ཆ་ཙམ་ཡོད་མ་
ཡིན། ། ཞེས་རྒྱུ་མཚན་དང་བཅས་ཏེ་གསུངས་པ་རྣམས་རྗེའི་གསུང་ཕལ་མོ་ཆེ་དང་མཐུན་ཚབ་ཆེ་བར་འདུག་པས་
ད་དུང་བློ་གྲོས་དང་ལྡན་པ་རྣམས་ཀྱིས་ཞིབ་ཏུ་དཔྱད་པར་བྱའོ། ། ཞེས་གསུངས་པའི་ཕྱིར་རོ། ། སྣང་བས་ཡོད་
མཐའ་སྟོང་བས་མེད་མཐའ་སེལ། ། ཞེས་པའི་དོན་ལ་ཁ་ཅིག ལྟ་བའི་དཔྱད་པ་རྫོགས་པའི་གང་ཟག་གིས་མིང་
དང་བརྡས་བཞག་པ་ཙམ་གྱི་རྟེན་འབྱུང་གི་དོན་ཇི་ཙམ་ཡིད་ལ་བྱེད་པ་དེ་ཙམ་དུ་རང་བཞིན་གྱིས་ཡོད་པར་འཛིན་

• 335 •
གྲུབ་མཐའི་དོགས་དཔྱོད།
པའི་བློའི་ཤུགས་ཆུང་ངུར་འགྲོ་བ་དང༌། གང་ཟག་དེས་རང་བཞིན་གྱིས་སྟོང་བ་ཇི་ཙམ་ཡིད་ལ་བྱེད་པ་དེ་ཙམ་དུ་
ལས་རྒྱུ་འབྲས་ལ་ཡིད་མི་ཆེས་ཤིང་མེད་པར་འཛིན་པའི་བློའི་ཤུགས་ཆུང་ངུར་འགྲོ་བ་ནི་རིམ་བཞིན་སྣང་བ་དང་
སྟོང་བས་ཡོད་མཐའ་དང་མེད་མཐའ་སེལ་ཚུལ་ཡིན་ལ། སྣང་སྟོང་གཉིས་གྱིས་ཡོད་མེད་ཀྱི་མཐའ་སེལ་བར་ཁས་
ལེན་པ་ཙམ་ཐུན་མོང་མིན་པ་མིན། སེལ་ཚུལ་ཐུན་མོང་མ་ཡིན་པ་ཡིན་ཟེར། ལ་ལས། དེ་ཐུན་མོང་མིན་པར་རྗེ་
རིན་པོ་ཆེས་གསུངས་པའི་ཕྱིར་ཏེ། རེད་མདའ་བ་ལ་ཕུལ་བའི་ཤོག་དྲིལ་ལས། དེ་ཡང་སྤྱིར་སྟོང་བས་ཡོད་མཐའ་
དང༌། སྣང་བས་མེད་མཐའ་སེལ་བ་འདི། རྒྱང་འཕེན་གྱི་བར་ལ་ཐུན་མོང་བ་ཡིན་པས། ཐལ་འགྱུར་བའི་ཁྱད་
ཆོས་ལ་སྣང་བས་ཡོད་མཐའ་དང་། སྟོང་བས་མེད་མཐའ་སེལ་ཞིང་། སྟོང་ཉིད་རྒྱུ་འབྲས་སུ་འགྲོ་ཚུལ་ཤེས་དགོས་
ལ། ཞེས་གསུངས་པའི་ཕྱིར། ཁ་ཅིག་ན་རེ། གཞི་གྲུབ་ན། ཁྱོད་རྟོགས་པའི་མངོན་སུམ་དང༌། དངོས་སྟོབས་
རྗེས་དཔག་དང་། ཡིད་ཆེས་རྗེས་དཔག་གསུམ་ཀ་ཡོད་པས་ཁྱབ་སྟེ། དབུ་མའི་མཐའ་དཔྱོད་ལས། ཁ་ཅིག་ན་རེ།
གཞི་གྲུབ་ན། མངོག་ལྐོག་གཉིས་ཀ་ཡིན་པས་ཁྱབ་སྟེ། གཞི་གྲུབ་ན་མངོན་གྱུར་ཡིན་པས་ཁྱབ་པ་གང་ཞིག དེ་
ཡིན་ན་ལྐོག་གྱུར་ཡིན་དགོས་པའི་ཕྱིར། དང་པོ་དེར་ཐལ། གཞི་གྲུབ་ན་མངོན་སུམ་གྱི་ཡུལ་ཡིན་པས་ཁྱབ་པའི་
ཕྱིར་ན་མཁས་པ་དག་མ་ཁྱབ་ཟེར། དེར་ཐལ། གཞི་གྲུབ་ན་རང་མངོན་སུམ་དུ་རྟོགས་པའི་མངོན་སུམ་ཡོད་པས་
ཁྱབ་པའི་ཕྱིར་ན་འདི་ཁོ་ནར་མ་ཁྱབ། ཁྱབ་པར་ཐལ། རང་གཞལ་བའི་ཚད་མ་ཡོད་ན་ཚད་མའི་གཞལ་བྱ་ཡིན་
དགོས་པའི་ཕྱིར་ན་ཤིན་ཏུ་མ་ཁྱབ་ཅིང་མི་མཚུངས་པ་ཞིག་གོ རྩ་རྟགས་གཉིས་པ་གྲུབ་སྟེ། གཞི་གྲུབ་ན་རྗེས་
དཔག་གི་གཞལ་བྱ་ཡིན་དགོས་པའི་ཕྱིར་ན་མཁས་པ་དག་གིས་མ་ཁྱབ་ཟེར། དེར་ཐལ། གཞི་གྲུབ་ན་རང་རྟོགས་
པའི་རྗེས་དཔག་ཡོད་པས་ཁྱབ་པའི་ཕྱིར་ན་འདི་ཁོ་ནར་མ་ཁྱབ། ཞེས་དང་། གཞན་ཡང་། གཞི་གྲུབ་ན་ཅུང་
ཟད་ལྐོག་གྱུར་དང་ཤིན་ཏུ་ལྐོག་གྱུར་གཉིས་ཀ་ཡིན་པས་ཁྱབ་པར་ཐལ། གཞི་གྲུབ་ན་དངོས་སྟོབས་རྗེས་དཔག་
དང་ཡིད་ཆེས་རྗེས་དཔག་གཉིས་ཀའི་གཞལ་བྱ་ཡིན་དགོས་པའི་ཕྱིར། དེར་ཐལ། གཞི་གྲུབ་ན་རང་ཉིད་རྟོགས་
པའི་རྗེས་དཔག་དེ་གཉིས་རེ་ཡོད་པས་ཁྱབ་པའི་ཕྱིར། ཁྱབ་པ་ཁས།དེར་ཐལ། རང་ཉིད་ཤིན་ཏུ་ལྐོག་གྱུར་ཏུ་ཡུལ་
དུས་རྣམ་པ་ཅི་རིགས་སྒོ་ནས་སོང་བའི་གང་ཟག་ཡོད་བའི་ཕྱིར། ཡང་ཁྱབ་པ་ཁས། དེར་ཐལ། ཁྱོད་གཞི་གྲུབ་
པའི་ཕྱིར། རྩ་བར་འདོད་ན། སྒྲ་མི་རྟག་པ་ཆོས་ཅན། དེར་ཐལ། དེའི་ཕྱིར། རྟགས་ཁས། ཞེས་སོགས་
གསུངས་པའི་ཕྱིར་ཟེར། ལ་ལས་དེ་མི་འཐད་པར་ཐལ། ཡིག་ཆར་དེ་ལྟར་གསུངས་པ། གཞི་གྲུབ་ན། ཁྱོད་
རྟོགས་པའི་མངོན་སུམ་ཡོད་པས་ཁྱབ་པར་གསུངས་པ་རང་རྟོགས་པའི་མངོན་སུམ་ཚད་མ་ཡོད་པས་ཁྱབ་པ་ལ་
དགོངས་པ་ཡིན་ལ། གཞི་གྲུབ་ན། ཁྱོད་རྟོགས་པའི་དངོས་སྟོབས་དང་ཡིད་ཆེས་རྗེས་དཔག་ཡོད་པས་ཁྱབ་པར་
གསུངས་པའི་དགོངས་པ་འཚོལ་དགོས་ཀྱི་ཚིག་ཟིན་ལྟར་ཁས་ལེན་མི་རུང་པའི་ཕྱིར། མངོན་སུམ་དང་མངོན་གྱུར་

• 336 • གྲུབ་མཐའི་དོགས་དཔྱོད།
དང་དབང་བོའི་ཡུལ་དོན་གཅིག་ཏུ་དབུ་མའི་མཐའ་དཔྱོད་ལས་གསུངས་པའི་ཕྱིར་དང་། ཅུང་ཟད་ལྐོག་གྱུར་ཡིན་
ན། ཁྱོད་རྟོགས་པའི་ཡིད་ཆེས་རྗེས་དཔག་མེད་པས་ཁྱབ་པའི་ཕྱིར་ཏེ། སྐབས་དང་པོའི་མཆན་འགྲེལ་ལས།
སྟོང་ཉིད་ལ་སོགས་པ་ཅུང་ཟད་ལྐོག་གྱུར་གྱི་ཆོས་རྣམས་ཇི་སྲིད་དངོས་སྟོབས་ཀྱི་དཔྱད་པ་མི་འཇུག་པ་དེ་སྲིད་དུ་
སྒྲུབ་པ་སྐབས་སུ་མ་བབས་པ་ཡིན་ལ། དཔྱད་པ་འཇུག་པའི་ཚེ་ལུང་གིས་སྒྲུབ་པ་དོན་མེད་པའི་ཕྱིར། ཞེས་
གསུངས་པའི་ཕྱིར། དེར་མ་ཟད་གཞི་གྲུབ་ན། ཁྱོད་རྟོགས་པའི་རྗེས་དཔག་ཡོད་པས་ཀྱང་མ་ཁྱབ་པའི་ཕྱིར་ཏེ།
རང་བཞིན་མེད་པ་ཡོད་པར་རྟོགས་པའི་རྗེས་དཔག་མེད་པའི་ཕྱིར་ཏེ། རང་བཞིན་མེད་པ་རྩོད་གཞིར་བཟུང་ནས་
ཡོད་པར་སྒྲུབ་བྱེད་ཀྱི་རྟགས་སྦྱོར་ཡང་དག་མེད་པའི་ཕྱིར་ཏེ། རྩ་ཤེ་ཊཱིཀ་ཆེན་ལས། རང་བཞིན་མེད་པ་ཁྱད་
གཞིར་གྲུབ་ནས་ཡོད་མེད་ཀྱི་དོན་དང་ཐ་སྙད་གང་ལ་ཡང་དཔྱོད་པ་མེད་པས་རྟགས་ཀྱིས་འགྲུབ་པ་མིན་ཞིང་།
རྟགས་ལ་མི་ལྟོས་པར་རང་བཞིན་མེད་པ་མེད་པར་འཛིན་པའི་སྒྲོ་འདོགས་གཅོད་པར་ཡང་ནུས་པས་རང་བཞིན་
མེད་པ་ཡོད་པ་ནི་མངོན་གྱུར་རོ། ། དེ་ཡང་ཡོད་པ་མངོན་གྱུར་ཡིན་པས་རང་བཞིན་མེད་པ་ལྐོག་གྱུར་ཡིན་ཀྱང་དེ་
ཚད་མས་གྲུབ་པ་ལ་རང་བཞིན་མེད་པ་ཡོད་པ་མངོན་གྱུར་ཡིན་ཏེ། དཔེར་ན་སྐད་ཅིག་མ་ལྐོག་གྱུར་ཡིན་པས་སྒྲ་
དང་སྔོན་པོ་མངོན་གྱུར་ཡིན་ཀྱང་དེ་གཉིས་སྐད་ཅིག་མ་ལྐོག་གྱུར་ཡིན་པ་བཞིན་ནོ། ། དེས་ན་ཡོད་པར་ངེས་པའི་
ཐ་སྙད་པའི་བློ་ཡང་མངོན་གྱུར་ལ་མི་བསླུ་བས་མངོན་སུམ་གྱི་ཚད་མའོ། ། ཞེས་གསུངས་པའི་ཕྱིར་ཟེར་ན་དཔྱད་
དགོས། གྲུབ་བཤད་ལས། དེས་དབང་པོ་དྲུག་པོ་ཅི་རིགས་ཀྱི་གཟུང་བྱ་དེ་མངོན་གྱུར་གྱི་དོན་ཡིན་ཏེ། མངོན་
གྱུར་དང་དབང་བོའི་ཡུལ་ལྐོག་གྱུར་མ་ཡིན་བའི་ཆོས་རྣམས་དོན་གཅིག་པའི་ཕྱིར། ཞེས་བཤད་ལ། དེ་ལ་ཁ་ཅིག་
ཡིད་དབང་གི་ཡུལ་ཡིན་ན། མངོན་གྱུར་ཡིན་པས་ཁྱབ། ཡིད་ཀྱི་ཡུལ་ལ། དེས་ཁྱབ་དགོས། དེ་ལྟ་ན། སེམས་
ཀྱི་ཡུལ་ལ། དེས་ཁྱབ་དགོས། དེ་ལྟ་ན། ཤེས་པའི་ཡུལ་ལ། མངོན་གྱུར་གྱིས་ཁྱབ་པར་ཐལ་བའི་ཕྱིར་རོ། །
དེར་མ་ཟད། མིག་དབང་གི་གཟུང་བྱ་ཡོད་ན། མིག་དབང་གིས་དེ་འཛིན་དགོས་ལ། དེ་ལྟ་ན། དེས་དེ་རྟོགས་
པར་ཐལ་བར་འགྱུར་བས་གྲུབ་བཤད་ཀྱི་བཤད་ཚུལ་ལྟར་ཁས་ལེན་མི་རུང་བས། འགའ་ཞིག་དབང་བོ་དྲུག་ཅེས་
པ་མ་དག་པ་ཡིན་ཟེར་ནས་གཟུང་བྱ་ཞེས་པའི་དོན་ཇི་ལྟར་ཡིན་ཟུར་ཙམ་ཡང་མ་བཤད་ལ། འོན་ཀྱང་དབུ་མ་ཆེ་
ཆུང་གཉིས་ཀར་དབང་བོ་དྲུག་ཅེས་བྱུང་ལ། དེར་མ་ཟད་མངོན་གྱུར་ཡིན་ན། དབང་བོ་ལྔ་པོ་གང་རུང་གི་ཡུལ་
ཡིན་པས་ཁྱབ་ན། རང་བཞིན་མེད་པ་ཡོད་པ་མངོན་གྱུར་ཡིན་པས་དེ་ལྔ་པོ་གང་རུང་གི་ཡུལ་དུ་འགྱུར་དགོས་ལ།
དེ་ལྟར་ན་གཟུགས་སུ་འགྱུར་དགོས་པའི་ཕྱིར། གཞན་ཡང་མངོན་སུམ་ཚད་མ་ཆོས་ཅན། དབང་པོའི་ཡུལ་ཡིན་
པར་ཐལ། མངོན་སུམ་ཡིན་པའི་ཕྱིར་ཏེ། གྲུབ་བཤད་ལས། སྤྱིར་མངོན་སུམ་ཚད་མ་ཡང་མངོན་སུམ་མིན་མི་
ཟེར་ཀྱང་། མངོན་སུམ་གྱི་སྐད་དོད་པྲངཀ་མངོན་སུམ་དང་མངོན་གྱུར་བ་གཉིས་ཀར་འཇུག་པས་བུམ་པ་དང་དེ་

གྲུབ་མཐའི་དོགས་དཔྱོད། • 337 •
-- པ་E
འཛིན་དབང་མངོན་གཉིས་ཕན་ཚུན་ལྟོས་ཚེ་བུམ་པ་མངོན་སུམ་དངོས་དང་། དབང་མངོན་ལ་མངོན་སུམ་
བཏགས་ནས་འཇུག་པར་འདོད་དེ། ཞེས་གསུངས་པའི་ཕྱིར། གཞན་ཡང་། ཡིད་ཤེས་ཀྱི་ཚོར་བའི་གཞལ་བྱར་
གྱུར་བའི་བདེ་སྡུག་བཏང་སྙོམས་གསུམ་ཆོས་ཅན ། དབང་ཤེས་ཀྱི་གཞལ་བྱར་ཐལ། མངོན་གྱུར་ཡིན་པའི་ཕྱིར་
ཏེ། རྟགས་སྦྱོར་སོགས་ལ་མ་བརྟེན་པར་མངོན་གྱུར་དུ་རྟོགས་ནུས་པའི་ཆོས་ཡིན་པའི་ཕྱིར། ཁྱབ་སྟེ། དེ་མངོན་
གྱུར་གྱི་མཚན་ཉིད་ཡིན་པའི་ཕྱིར། མ་ཁྱབ་མཚམས་ལ་རྟགས་དེར་ཐལ། རྣམ་བཤད་ལས། མངོན་གྱུར་དུ་
འཇལ་བ་ལ་དབང་ཤེས་ཀྱིས་གཟུགས་སོགས་གཅོད་པ་ལྟ་བུ་དང་། ཚོར་བ་བདེ་སྡུག་ལ་སོགས་པ་ལྟར་ནང་དུ་
ཉམས་མྱོང་གི་ཡོངས་སུ་གཅོད་པ་གཉིས་སུ་གསུངས་སོ། ། ཞེས་གསུངས་པའི་ཕྱིར་ཟེར་བ་ལ་དཔྱད་གཞི་ཆེ། ཁ་
ཅིག དབུ་མའི་ཡིག་ཆར། མིག་གིས་གཟུགས་མཐོང་བ་སོགས་དང་། སྔར་མཐོང་བའི་སྔོན་པོ་དེ་དབང་མངོན་
དང་ཡིད་གཉིས་ཀའི་ཡུལ་ཡིན་པ་དང༌། སེམས་མ་གཡེང་བར་གསལ་ལེ་ལ་དམིགས་པ་ལ་སེམས་ལ་དམིགས་པར་
བཤད་པ་དང༌། རྟེན་བརྟེན་པ་མ་ཕྱེ་བར་ཉི་མའི་དཀྱིལ་འཁོར་གྱི་འོད་ལ་ཉི་མའི་འོད་དུ་བཞག་པ་དང༌། ཟླ་བའི་
དཀྱིལ་འཁོར་བྲི་གང་ལ་ཟླ་བ་བྲི་གང་དུ་བཞག་པ་དང་། རས་ཡུག་གི་ཕྱོགས་གཅིག་ཚིག་པ་ལ་རས་ཡུག་ཚིག་པར་
བཤད་པ་དང་། རི་རབ་གླིང་བཞི་ལྟ་བུ་གནས་བསྐལ་གྱི་རིང་ལ་མ་ཟད་པ་ལ་གནས་བསྐལ་གྱི་རིང་ལ་རྟག་ཅེས་
བཤད་པ་ལྟ་བུའི་ཐ་སྙད་ཐམས་ཅད་འཇིག་རྟེན་གྱི་ཐ་སྙད་རགས་པའི་དབང་དུ་བྱས་ཤིང་ཁས་ལེན་དགོས་པ་གང་
ཞིག འཇིག་རྟེན་པའི་ཐ་སྙད་ཞིབ་མོའི་དབང་བུ་བྱས་ན་དེ་ཐམས་ཅད་མིན་ཀྱང་ཐ་སྙད་དེ་འདྲ་ཞིག་ཁས་ལེན་
དགོས་པའི་ཕྱིར་ཞེས་ཐ་སྙད་རགས་པའི་རྣམ་བཞག་ལྟར་ཁས་ལེན་དགོས་ལ་ཐ་སྙད་ཞིབ་མོའི་རྣམ་བཞག་ལྟར་ཁས་
ལེན་མི་རིགས་པར་གསལ་བར་གསུངས་ལ། དེ་བས་ན་ཐ་སྙད་ཞིབ་མོའི་དབང་དུ་བྱས་ན་མིག་གིས་གཟུགས་མི་
མཐོང་བ་དང་། དབང་མངོན་དང་ཡིད་ཀྱི་ཡུལ་འགལ་བ་ཡིན་པ་སོགས་ཡིག་ཆར་བཤད་པའི་རྟགས་དང་པོ་
བདུན་གྱི་བཟློག་ཕྱོགས་ལྟར་ཡིན་པའི་ཕྱིར་ཟེར། ལ་ལས། ཁྱོད་ཀྱི་སྒྲུབ་བྱེད་མི་འཐད་པར་ཐལ། མིག་གིས་
གཟུགས་ཁོ་ན་མཐོང་གི་སྒྲ་མི་ཐོས་ཞེས་པ་ཐ་སྙད་ཞིབ་མོའི་དབང་དུ་བྱས་ན་མི་རིགས་པར་ཐལ། ཡིག་ཆའི་སྒྲུབ་
བྱེད་དེའི་ཕྱིར། འདོད་ན། དེ་ལྟར་ན་མིག་གིས་སྒྲ་ཐོས་པར་ཐལ་ལོ། ། འདོད་ན། སྟོང་ཐུན་ལས། དེ་ལྟ་ན་
སྔོན་འཛིན་མིག་ཤེས་དང་རིག་བྱ་རིག་བྱེད་དུ་ཁས་ལེན་དགོས་པས། ནས། བྱ་བྱེད་གཅིག་ཏུ་འགྱུར་བའི་ཕྱིར་རོ་
ཞེས་སོགས་ཀྱིས་ཐ་སྙད་ཞིབ་མོའི་རྣམ་བཞག་དང་། འཇུག་པའི་ཊཱིཀ་ཆེན་ལས། དེས་ན་ང་རང་གིས་མཐོང་བ་
དང་ང་རང་གིས་དྲན་སྙམ་ཞེས་པ་ལྟ་བུའི་ཐ་སྙད་ནི་རང་གིས་ཀྱང་ཁས་ལེན་ལ། དེ་ཁས་བླངས་ཀྱང་བཀག་པའི་
རང་རིག་དང་མི་འདྲ་བ་ཡང་འདི་ལ་བརྟེན་ནས་ཤེས་པར་བྱའོ་ཞེས་པ་ཐ་སྙད་རགས་པའི་དབང་དུ་བྱས་པར་ཡིག་
ཆར་གསུངས་པ་མི་འཐད་པར་ཐལ། ཐ་སྙད་ཞིབ་མོའི་རྣམ་བཞག་དེ་རྒྱ་བོད་ཀྱི་མཁས་པ་སུས་ཀྱང་ཁས་ལེན་མི་

• 338 •
 གྲུབ་མཐའི་དོགས་དཔྱོད།
- - - -མས་- - - - -
རིགས་ལ། བསྟན་བཅོས་གང་དུའང་འཆད་མི་རིགས་པའི་ཕྱིར་ཏེ། དེ་ལྟར་ན་མིག་གིས་སྒྲ་ཐོས་པར་འགྱུར་བའི་
ཕྱིར་དང་དེ་ལྟ་བུ་བསྟན་བཅོས་གང་དུའང་མ་བཤད་པའི་ཕྱིར་རོ། གཞན་ཡང་ཡིག་ཆར་མིག་དབང་རྐྱང་བས་
ཡུལ་འཛིན་ན། དེ་མཚུངས་དབང་བོས་ཀྱང་འཛིན་པར་ཐལ་བར་འགྱུར་ཡང་མིག་གིས་གཟུགས་མི་མཐོང་བྱས་ན་
མངོནསུམ་ལ་བསྙོན་པར་འགྱུར་བ་དང་ཞེས་ཐ་སྙད་ཞིབ་མོའི་དབང་དུ་བྱས་ན་མིག་གིས་གཟུགས་མཐོང་བཤད་
པའང་མི་འཐད་པར་འགྱུར་བའི་ཕྱིར་རོ། ། གཞན་ཡང་ཡིག་ཆར། དབང་མངོན་དང་ཡིད་མངོན་གཉིས་རིམ་
ཅན་སྐྱེ་བ་ལྟར་དེ་གཉིས་ཀྱི་དུས་ཀྱི་གཟུགས་གཉིས་ཀྱང་རིམ་ཅན་དུ་སྐྱེ་འཇིག་བྱེད་པས་མི་གཅིག་ལ། དེ་བཞིན་
ལྷག་མ་རྣམས་ལ་དཔྱད་ན་མི་འཐད་ཀྱང་ཐ་སྙད་ཁས་ལེན་དགོས་པའི་ཕྱིར་ཞེས་གསུངས། དེའི་ཤེས་བྱེད་དུ།
བརྒྱ་བ་ལས། དེའི་ཕྱིར་རྣམ་པར་ཤེས་གཉིས་ཀྱིས། ། དོན་གཅིག་རྣམ་པར་མི་ཤེས་སོ། ། ཞེས་པ་དྲངས་པ་
རྣམས་དཔྱད་གཞི་སྟེ། དྲངས་མ་ཐག་པ་དེ་དབང་མངོན་དང་ཡིད་མངོན་ཡུལ་འགལ་བའི་སྒྲུབ་བྱེད་དུ་མི་འགྲོ་ལ།
དེ་ཙམ་ཐ་སྙད་རགས་ཞིབ་གང་གི་དབང་དུ་བྱས་ཀྱང་འདྲ་བའི་ཕྱིར་རོ། དེས་ན་བརྒྱ་བའི་ལུང་དེས་དབང་མངོན་
དང་ཡིད་མངོན་ཡུལ་འགལ་བར་བསྟན་པ་མིན་ཏེ། དེའི་དར་ཊཱིཀ་ལས། གཞན་ཡང་རང་བཞིན་གྱིས་གནས་པ་
མེད་ཏེ། རྣམ་ཤེས་སྐད་ཅིག་མ་གཅིག་གིས་ནི་ཇི་ལྟར་དོན་སྔ་ཕྱི་གཉིས་རང་འདྲའི་རྣམ་པ་དངོས་སུ་གཏད་པའི་སྒོ་
ནས་རྣམ་པར་མི་ཤེས་པ་དེ་བཞིན་དུ་རྣམ་ཤེས་སྐད་ཅིག་སྔ་ཕྱི་གཉིས་ཀྱིས་ནི་དོན་གཅིག་དུས་གཅིག་ཏུ་རྣམ་པར་མི་
ཤེས་སོ་སྟེ་སྐད་ཅིག་གིས་སྐྱེ་འཇིག་བྱེད་པའི་ཕྱིར་རོ། ། ཞེས་དང་། འཇུག་པའི་ཊཱིཀ་ཆེན་ལས། ཡིད་ཀྱི་མངོན་
སུམ་ཡང་ཚད་མ། ནས། བཤད་པ་ལྟར་མི་བཞེད་དེ། བཞི་བརྒྱ་བའི་འགྲེལ་བ་ལས། ཆོས་མངོན་པ། ནས།
གཟུགས་སོགས་ལྔ་རེ་རེ་ཞིང་དབང་པོ་དང་ཡིད་ཤེས་ཀྱིས་ཤེས་པར་བྱ་བར་གསུངས་པའི་དོན་བཤད་པ་ནི། རྣམ་
པར་ཤེས་པ་གཉིས་ཀྱིས་དོན་གཅིག་རྣམ་པར་ཤེས་པ་མ་ཡིན་ཏེ། གཅིག་ནི་ཡུལ་གྱི་རྣམ་པ་དངོས་སུ་གཅོད་པར་
བྱེད་པ་སྟེ་གང་དང་པོར་སྐྱེ་བའོ། ། གཉིས་པ་ནི། དངོས་སུ་བྱེད་པ་ཉིད་དུ་རྣམ་པར་ཤེས་པ་མ་ཡིན་ཏེ། དབང་
བོའི་རྣམ་པར་ཤེས་པའི་སྟོབས་ཀྱིས་དེ་ལྟར་རྟོག་ཅིང་སྐྱེ་བ་ན། དེས་ཀྱང་དོན་དེ་རྣམ་པར་ཤེས་སོ་ཞེས་ཉེ་བར་
འདོགས་སོ། ། ཞེས་དང་པོ་དབང་ཤེས་ཀྱིས་གཟུགས་སོགས་ཀྱི་དོན་དེ་དངོས་སུ་མི་རིག་ལ་ཡིད་ཤེས་ཀྱིས་དབང་
ཤེས་ཀྱི་སྟོབས་ཀྱིས་རིག་གི་དབང་ཤེས་བཞིན་དུ་དངོས་སུ་མི་རིག་པར་གསུངས་ཤིང་དྲན་པར་ཡང་གསུངས་སོ་ཞེས་
སོགས་དབང་མངོན་ཡིད་མངོན་གཉིས་ཡུལ་གཅིག་ཤེས་ཀྱང་ཡུལ་གཅིག་དུས་གཅིག་ཏུ་མི་ཤེས་པར་ཤིན་ཏུ་གསལ་
བས། ཡིག་ཆར་དབང་ཡིད་ཡུལ་འགལ་བར་གསུངས་པའི་ཁུངས་གང་ཡིན་དཔྱད་གཞི་ཆེ། ལུགས་འདིར་འདིར་
བསྟན་ཡིད་མངོན་ལ་ཚད་མ་དང་བཅད་ཤེས་དང་དྲན་ཤེས་ཀྱིས་ཁྱབ་པར་ཊིཀ་ཆེན་གྱི་ལུང་དེས་ཤེས་ནུས་སོ། །
གཞན་ཡང་། ཉི་མའི་འོད་དང་ཉི་མའི་དཀྱིལ་འཁོར་གྱི་འོད་གཉིས་ཐ་སྙད་རགས་པའི་དབང་དུ་བྱས་ན་ཁྱད་པར་

• 339 .
གྲུབ་མཐའི་དོགས་དཔྱོད།
ཡོད་དམ་མེད། དང་པོ་ལྟར་ན་རྣམ་བཞག་གཉིས་ཁྱད་མེད་དུ་འགྱུར་ལ། གཉིས་པ་ལྟར་ན་ཉི་མའི་དཀྱིལ་འཁོར་
ཉི་མར་ཐལ་བར་འགྱུར་ལ། དེ་ལྟར་ན་ཉི་མས་འཁྲིག་པ་སྤྱོད་དུས་ཀྱི་ཁྱིམ་ལ་འཁྲིག་ཁྱིམ་དུ་མི་འཇོག་པར་ཐལ་
ལོ། ། མེ་ཤེལ་འཁྲིག་པ་སྤྱོད་ཚུལ་མེད་པའི་ཕྱིར་སོགས་དཔྱད་བྱ་ཤིན་ཏུ་མང་། དེས་ན་འདིར་ཐ་སྙད་རགས་ཞིབ་
ཀྱི་རྣམ་བཞག་ཕྱེ་ནས་གསུངས་པ་ཡིག་ཆ་ལས་གཞན་མེད་པས་ན་ཞིབ་དུ་དཔྱད་དགོས་སོ། ། གསར་དུ་མི་སླུ་བའི་
རིག་པ་ཚད་མའི་མཚན་ཉིད་དུ་འདོད་པ་རང་བཞིན་གྱི་གྲུབ་པ་ཐ་སྙད་དུ་ཁས་ལེན་པའི་དབང་དུ་བྱས་པར་སྟོང་
ཐུན་དང་དབུ་མའི་མཐའ་དཔྱོད་དུ་གསུངས་པ་ལྟར་ན། ཡུལ་གསར་དུ་རྟོགས་པའི་ཤེས་པ་མེད་དགོས་ལ། དེ་
ལྟར་ན་གསར་དུ་སངས་རྒྱས་པའི་གང་ཟག་དང་། གསར་དུ་སྐྱེས་པའི་འདུས་བྱས་ཀྱང་མེད་པར་འགྱུར་དགོས་ལ།
དེར་མ་ཟད་གོས་གསར་རྙིང་དང་ལོ་གསར་རྙིང་ཡང་མེད་པར་ཐལ་བར་འགྱུར་རོ། ། དེས་ན་རྩ་ཤེ་ཊཱིཀ་ཆེན་ལས།
འདིར་ཚད་མའི་མཚན་ཉིད་མི་སླུ་བ་ནི་འཇིག་རྟེན་ན་ཇི་ལྟར་འཇོག་པ་བཞིན་དུ་བཞེད་ལ། འཇིག་རྟེན་ན་གསར་
དུ་སྤུ་མི་སླུའི་ཁྱད་པར་མ་ཕྱེ་བར་སྤྱིར་མི་སླུ་བའི་ཤེས་པ་ལ་ཚད་མར་འཇོག་པས། ཞེས་པ་ལྟར་ཡིན་པའི་ཕྱིར་ཞེས་
ཁ་ཅིག་བཤད་དོ། ། ཁ་ཅིག་གིས། ཤེས་པ་ཡིན་ན། རང་གི་སྣང་བ་ལ་མངོན་སུམ་ཚད་མ་ཡིན་པས་ཁྱབ་ཟེར།
ཁ་ཅིག་གིས། གཉིས་སྣང་ཅན་གྱིས་ཤེས་པ་ཡིན་ན། རང་གི་སྣང་བ་ལ་མངོན་སུམ་ཚད་མ་ཡིན་པས་ཁྱབ་ཀྱང་།
ཤེས་པ་ཙམ་ལ་མ་ཁྱབ་ཟེར་བ་གང་འཐད་དཔྱད། དབུ་མའི་ཡིག་ཆར། འོ་ན་སྐབས་འདིའི་ཚོར་བ་བདེ་བའི་མྱོང་
བྱའི་བདེ་བ་ཡིན་ན། ཤེས་པ་ཡིན་དགོས་པར་ཐལ། དེ་ལ་ཡུལ་ཅན་བདེ་བས་ཁྱབ་བའི་ཕྱིར། འཁོར་གསུམ།
འདོད་ན། ཟག་བཅས་བདེ་བས་མྱོང་བྱའི་གཟུགས་ཡིད་དུ་འོང་བ་ཆོས་ཅན། དེར་ཐལ། དེའི་ཕྱིར། འཁོར་
གསུམ་ཁས། དེར་ཐལ། དེའི་མྱོང་བྱའི་ཟག་བཅས་ཀྱི་བདེ་བ་ཡིན་པའི་ཕྱིར། དེར་ཐལ། དེས་མྱོང་བྱའི་ཟག་
བཅས་ཀྱི་ཡུལ་ཡིན་པའི་ཕྱིར། རྟགས་ཆོས་ཅན་གྱིས་གྲུབ། མ་ཁྱབ་ན། ཁྱབ་པར་ཐལ། སྐབས་འདིའི་ཟག་
བཅས་ཀྱི་བདེ་བ་དེ་ཚོར་བ་ཁོ་ན་མིན་ལ་དེ་མཚུངས་ཀྱི་སེམས་སེམས་བྱུང་ཡུལ་ཟག་བཅས་ཐམས་ཅད་དེའི་མཚན་
གཞིར་འཇོག་པའི་ཕྱིར། ཞེས་སོགས་གསུངས་པ་ལ་བརྟེན་ནས་ཁ་ཅིག་གིས་ཚོར་བ་བདེ་བའི་ཡུལ་ཟག་བཅས་ཡིན་
ན། བདེ་བ་ཡིན་པས་ཁྱབ། སྡུག་བསྔལ་ལའང་དེ་ལྟར་ཁྱབ་ཟེར། ཁ་ཅིག་གིས་ཁྱབ་པ་དེ་དག་ཡོད་ན། ཡིད་དུ་
འོང་བའི་ཁང་ཁྱིམ་ནགས་ཚལ་སོགས་བདེ་བ་དང་། དམྱལ་བའི་གནས་རྣམས་སྡུག་བསྔལ་དུ་ཐལ་བ་དང༌། རྣམ་
མཁྱེན་དུ་གྱུར་བའི་ཚོར་བའི་ཡུལ་ལ་དམྱལ་བའི་སྡུག་བསྔལ་མེད་པར་འགྱུར་རོ། ། དེ་བས་ན་དེ་དང་དེའི་མྱོང་
བྱའི་ཡུལ་ཟག་བཅས་དང་། བདེ་སྡུག་གིས་ཁྱད་པར་བསྟན་གྱིས། ཡུལ་ཙམ་ལ་ཁྱབ་པ་མེད་པའི་ཕྱིར་ཟེར་བ་
སོགས་ལ་ཞིབ་ཆ་དགོས་ལ། དེ་མ་ཟད་ཟག་བཅས་ཐམས་ཅད་སྡུག་བསྔལ་བ་ཞེས་པ་ལ་བརྟེན་ནས་ཟག་བཅས་
ཡིན་ན། སྡུག་བསྔལ་བ་ཡིན་པས་ཁྱབ་པ་ཁས་ལེན་མཁན་ཡང་ཡོད་ལ། དེ་ལྟར་ན་རྣམ་པར་མི་རྟོག་པའི་ཡེ་ཤེས་

• 340 .
 གྲུབ་མཐའི་དོགས་དཔྱོད།
མ་གཏོགས་སེམས་ཅན་གྱི་རྒྱུད་ཀྱི་འདུས་བྱས་ཀྱི་ཆོས་ཐམས་ཅད་སྡུག་བདེན་དུ་ཐལ། དེ་དག་ཟག་བཅས་ཡིན་
པའི་ཕྱིར། དེ་འདྲ་བའི་ཁྱབ་པ་མེད་ན་མདོ་དང་འགལ་བའི་ཕྱིར་ན་དཔྱད་དགོས། དབུ་མའི་ཡིག་ཆར་བར་ཆད་
མེད་ལམ་དུ་གྱུར་བའི་ཚོར་བ་བདེ་བ་ཆོས་ཅན། སྟོང་ཉིད་བདེ་བ་ཡིན་པར་ཁྱོད་ཀྱིས་གཞལ་བར་ཐལ། ཁྱོད་སྟོང་
ཉིད་ལ་བདེ་བར་མཉམ་པར་བཞག་པའི་ཡེ་ཤེས་ཡིན་པའི་ན་མ་ཁྱབ། ཡང་དེ་ཆོས་ཅན། གསལ་བ་དེར་ཐལ།
ཁྱོད་ཀྱིས་སྟོང་ཉིད་བདེ་བར་གཞལ་བའི་ཕྱིར་ན་མ་ཁྱབ་ཅེས་གསུངས་པ་ལ། ཁ་ཅིག་གིས། རྣམ་མཁྱེན་དུ་གྱུར་
བའི་ཚོར་བ་བདེ་བ་ཆོས་ཅན། ཁྱོད་ཀྱིས་སྟོང་ཉིད་བདེ་བར་གཞལ་བར་ཐལ། རྟགས་སྔ་མ་དེའི་ཕྱིར། འདོད་མི་
ནུས་ཏེ། ཁྱོད་ཀྱིས་སྟོང་ཉིད་རྟག་པར་མ་རྟོགས་པར་ཐལ། འདོད་པའི་ཕྱིར་སོགས་དཔྱད་བྱའི་གནས་ཤིན་ཏུ་
མང་ཡང་འདིར་དེ་ཙམ་ལས་མ་སྤྲོས་སོ། ། སྨྲས་པ། སྣ་ཚོགས་གདུལ་བྱའི་ཁམས་དང་མཐུན་པའི་མདོ་དང་རྒྱུད་
སྡེ་རྒྱ་མཚོ་དང་། ། ཚིག་བརླང་བདེན་ཟབ་ཤིན་ཏུ་དཔག་དཀའ་རྒྱ་བོད་མཁས་པའི་གྲུབ་མཐའི་གཞུང་། ། གཞན་
དང་རང་སྡེའི་རིགས་ལམ་ཕྲ་མོའི་རྣམ་འགྱུར་འགྲོ་ལུགས་ཇི་བཞིན་དུ། ། རང་ཅག་དུས་མཐའི་རིགས་སྨྲའི་
གཟུགས་བརྙན་འཛིན་པ་དག་གིས་དཔོག་མི་ནུས། ། དེ་ལྟ་ན་ཡང་འཇིག་རྟེན་འདི་ན་དཔེ་ཟླ་ཤིན་ཏུ་རྙེད་དཀའ་
བ། ། དུས་གསུམ་རྒྱལ་བའི་མཁྱེན་བརྩེའི་རང་གཟུགས་ངུར་སྨྲིག་རྒྱལ་མཚན་འཛིན་པའི་མཆོག ། ཟླ་བྲལ་
བཤེས་གཉེན་དམ་པ་རྣམས་ཀྱི་དྲི་མེད་གསུང་གིས་རབ་བརྒྱན་ཏེ། ། བླ་ན་མེད་པའི་ལེགས་བཤད་དུ་མ་ཕྱོགས་
གཅིག་བསྡུས་ནས་བཀོད་པ་འདིར། ། ལེགས་ཉེས་བཤད་པའི་རྣམ་དབྱེ་མི་ཤེས་པའི། ། མཁས་རློམ་བླུན་པོ་དག་
ལ་དགོས་འབྲེལ་ཅི། ། རིན་ཆེན་མཆིང་བུ་རྣམ་པར་འབྱེད་ནུས་པའི་། བློ་གསལ་གཞོན་ནུའི་ཚོགས་ལ་ཡིད་
བཞིན་ནོར། ། འོན་ཀྱང་ཁོ་བོའི་རྣམ་དཔྱོད་སྣོད་ནི་ཆུང་། ། གྲུབ་མཐའི་རིན་ཆེན་འབྱུང་གནས་རྒྱ་ཆེ་བས། །
མདག་འཁྲུལ་བའི་ནོངས་པ་ཅི་མཆིས་པ། ། མཁས་གྲུབ་དམ་པ་རྣམས་ཀྱིས་བཟོད་མཛོད་རིགས། ། འདིས་
མཚོན་བདག་གཞན་རྣམ་དཀར་དགེ་བའི་ཚོགས། ། དུས་གསུམ་དང་འབྲེལ་ཇི་སྙེད་མཆིས་པ་ཀུན། ། ཟུང་བཞི་
འཇིག་རྟེན་ཆོས་རྒྱུར་མི་སྨིན་པར། ། གཞན་དོན་བྱང་ཆུབ་ཁོ་ནའི་རྒྱུར་གྱུར་ཅིག །
ཅེས་བྱ་བ་འདི་ནི་བཙུན་གཟུགས་རབ་འབྱམས་མིང་འཛིན་དགེ་སློང་ཡེ་ཤེས་རྒྱ་མཚོའམ་མིང་གཞན་ཚངས་
སྲས་བཞད་པའི་རྡོ་རྗེས་ནག་འགྲོས་སུ་བཀོད་པ་འདིས་ཀྱང་རྒྱལ་བའི་བསྟན་པ་ཡུན་རིང་དུ་གནས་པར་གྱུར་ཅིག །
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །

ས་ལམ་དོགས་དཔྱོད། • 341 •
༄༅། ། ས་ལམ་གྱི་ཁྱབ་མཐའ་དོགས་དཔྱོད་དང་བཅས་པའི་
རྣམ་བཞག་དཔྱོད་ལྡན་དགའ་བྱེད་
ཅེས་བྱ་བ་བཞུགས་སོ། །
༄༅། ། ན་མོ་བུདྡྷ་བོ་དྷི་ས་ཏྭཱ་ཡ། བླ་ན་མེད་པའི་བསོད་ནམས་ཡེ་ཤེས་མགྱོགས་འགྲོའི་རྟ་བདུན་ཅན། ། ཟླ་བྲལ་
ལེགས་བཤད་དྲི་མེད་འོད་ཟེར་བྱེ་བ་སྟོང་འགྱེད་ཅིང་། ། ཕ་མཐའ་བྲལ་བའི་ཤེས་བྱའི་ཕྱོགས་ཀྱི་འཁོར་ལོར་རྣམ་
རོལ་བའི། ། དཔལ་ལྡན་བླ་མ་ཐུབ་པའི་དབང་བོའི་ཞབས་ལ་མགོས་ཕྱག་འཚལ། ། སྲས་བཅས་རྒྱལ་བ་རྣམས་ཀྱི་
གཤེགས་པའི་ཤུལ། ། ཐེག་པ་གསུམ་གྱི་ལམ་གྱི་རིམ་པ་ཡི། ། གོ་རིམ་ཇི་བཞིན་གསལ་བར་བྱ་བའི་ཕྱིར། །
རིགས་ལམ་ནོར་བུའི་ཕྲེང་བ་འདི་ན་འགོད། ། འདིར་ས་ལམ་རྣམ་བཞག་སྐབས་ཀྱི་ཁྱབ་མཐའི་རྩི་ཚུལ་ཅུང་ཟད་
འགོད་པ་ལ། ། སྐྱེས་བུ་གསུམ་གྱི་ལམ་རེ་རེ་དང་མུ་བཞི་ཡོད་ན། ཐེག་པ་གསུམ་གྱི་ལམ་རེ་རེ་དང་མུ་བཞི་ཡོད་
པས་ཁྱབ་ཟེར་ན། ལམ་དུ་མ་ཞུགས་པའི་གང་ཟག་གི་རྒྱུད་ཀྱི་ཤེས་པ་ཆོས་ཅན། ལྡོག་སྟེ་ཁྱབ་ཟེར་ན། ལམ་
ཞུགས་ཀྱི་གང་ཟག་གི་རྒྱུད་ཀྱི་སེམས་ཆོས་ཅན། མེད་པས་ཁྱབ་ཟེར་ན། གཅིག་དང་ཐ་དད་དང་སྤྱི་དང་བྱེ་བྲག་
དང་འགལ་བ་དང་མི་འགལ་བ་སོགས་བཞག་ཆོག་ཀྱང་། འདིར་ཤེས་པ་གཞིར་བཞག་པའི་སྐབས་ཡིན་པས་སེམས་
དང་སེམས་བྱུང་རེ་རེ་ནས་ཆོས་ཅན། སྐྱེས་བུ་ཆུང་ངུ་དང་ཁྱོད་གཉིས་ལ་མུ་བཞི་ཡོད་ན། སྐྱེས་བུ་འབྲིང་དང་ཁྱོད་
གཉིས་ལ་མུ་བཞི་ཡོད་པས་ཁྱབ་ཟེར་ན། ངེས་འབྱུང་གི་བསམ་པ་རྒྱུད་ལྡན་གྱི་གང་ཟག་ཆོས་ཅན། ལྡོག་སྟེ་ཁྱབ་
ཟེར་ན། བདག་མེད་ཕྲ་མོ་རྟོགས་པའི་གང་ཟག་ཆོས་ཅན། མེད་པས་ཁྱབ་ཟེར་ན། སོ་ཐར་རིགས་བརྒྱད་རེ་རེ་
ནས་རྒྱུད་ལྡན་གྱི་གང་ཟག་ཆོས་ཅན། དེས་འབྲིང་དང་ཆེན་པོ་ལའང་རིགས་བསྒྲེ། སྐྱེས་བུ་ཆུང་ངུའི་ལམ་དང་
ཁྱོད་གཉིས་ལ་མུ་བཞི་ཡོད་ན། སྐྱེས་བུ་འབྲིང་གི་ལམ་དང་ཁྱོད་གཉིས་ལ་མུ་བཞི་ཡོད་པས་ཁྱབ་ཟེར་ན། ངེས་
འབྱུང་གི་བསམ་པ་མ་སྐྱེས་པའི་གང་ཟག་གི་རྒྱུད་ཀྱི་ཤེས་པ་ཆོས་ཅན། ལྡོག་སྟེ་ཁྱབ་ཟེར་ན། བདག་མེད་ཕྲ་མོ་
རྟོགས་པའི་ལམ་ཆོས་ཅན། མེད་པས་ཁྱབ་ཟེར་ན། མི་དགེ་བཅུ་སྤོང་བའི་ཚུལ་ཁྲིམས་དང་། འཆི་བ་མི་རྟག་པ་
རྟོགས་པའི་བློ་རེ་རེ་ནས་ཆོས་ཅན། འབྲིང་དང་ཆེན་པོའི་ལམ་ལའང་རིགས་བསྒྲེ། ཁྱོད་ཐོབ་མ་ཐག་པ་དང་གང་

· 342 . 
ས་ལམ་དོགས་དཔྱོད།
ཟག་གི་བདག་མེད་རྟོགས་པའི་རྣལ་འབྱོར་གྱི་ས་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་
གཉིས་སྟོང་རྟོགས་པའི་རྣལ་འབྱོར་གྱི་ས་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། གཉིས་སྟོང་
རྟོགས་པའི་རྣལ་འབྱོར་གྱི་ས་ཆོས་ཅན། ལྡོག་སྟེ་ཁྱབ་ཟེར་ན། བདག་མེད་རྟོགས་པའི་དེ་ཆོས་ཅན། མེད་པས་
ཁྱབ་ཟེར་ན། སྟོང་ཉིད་རྟོགས་པའི་དེ་ཆོས་ཅན། རྣལ་འབྱོར་གྱི་ས་གསུམ་པོ་འདི་ནི་རིགས་ངེས་ཀྱི་དབང་དུ་བྱས་
ནས་སྦྱོར་ལམ་མན་ཆད་ན་མེད་དམ་སྙམ་སྟེ། བདག་མེད་གསུམ་པོ་གང་རུང་ལ་དམིགས་པའི་ཞི་ལྷག་ཟུང་འབྲེལ་
ཡིན་པས་སོ། ། བསམ་གཏན་ས་དྲུག་རེ་རེ་དང་ལམ་ལྔ་རེ་རེ་ལ་མུ་བཞི་ཡོད། ཁམས་གསུམ་ས་དགུ་རེ་རེ་དང་ལམ་
ལྔ་རེ་རེ་ལ་མུ་བཞི་ཡོད། ཟག་མེད་ས་དགུ་རེ་རེ་དང་བདག་མེད་གསུམ་རྟོགས་པའི་ལམ་རེ་རེ་དང་མུ་བཞི་ཡོད།
ཁྱོད་ཐོབ་མ་ཐག་པ་དང་དཀར་པོ་རྣམ་པར་མཐོང་པའི་ས་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་
ཐག་པ་དང་རིགས་ཀྱི་ས་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། རང་རྒྱལ་ཚོགས་ལམ་ཆོས་ཅན།
ལྡོག་སྟེ་ཁྱབ་ཟེར་ན། རང་རྒྱལ་སྦྱོར་ལམ་ཆོས་ཅན། མེད་པས་ཁྱབ་ཟེར་ན། ཉན་ཐོས་ཚོགས་ལམ་དང་རང་རྒྱལ་
སྦྱོར་ལམ་གང་རུང་ཆོས་ཅན། ཁྱོད་ཐོབ་མ་ཐག་པ་དང་བརྒྱད་པའི་ས་ཐོབ་མ་ཐག་པ་གཉིས་ལ་མུ་བཞི་ཡོད་ན།
ཁྱོད་ཐོབ་མ་ཐག་པ་དང་སྲབ་པའི་ས་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། རང་རྒྱལ་སྦྱོར་ལམ་
ཆོས་ཅན། ལྡོག་སྟེ་ཁྱབ་ཟེར་ན། འདོད་ཉོན་དྲུག་པ་སྤངས་པའི་རྣམ་གྲོལ་ལམ་ཆོས་ཅན། མེད་པས་ཁྱབ་ཟེར་ན།
ཉན་ཐོས་སྦྱོར་ལམ་དང་། འདོད་ཉོན་དྲུག་པ་སྤངས་པའི་རྣམ་གྲོལ་ལམ་གང་རུང་ངམ། ཉན་ཐོས་མཐོང་ལམ་
རྣམ་གྲོལ་ལམ་གང་རུང་ཆོས་ཅན། ཁྱོད་ཐོབ་མ་ཐག་པ་དང་འདོད་ཆགས་དང་བྲལ་བའི་ས་ཐོབ་མ་ཐག་པ་གཉིས་
ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་བྱས་པ་རྟོགས་པའི་ས་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་
ཟེར་ན། ཉན་ཐོས་མཐོང་ལམ་རྣམ་གྲོལ་ལམ་ཆོས་ཅན། ལྡོག་སྟེ་ཁྱབ་ཟེར་ན། གཟུགས་ཉོན་སྤངས་པའི་རྣམ་
གྲོལ་ལམ་ཆོས་ཅན། མེད་པས་ཁྱབ་ཟེར་ན། འདོད་ཉོན་དགུ་བ་སྤངས་པའི་རྣམ་གྲོལ་ལམ་ཆོས་ཅན། འདིར་
བཤད་པའི་དམན་པའི་ས་བརྒྱད་པོ་གང་རུང་དང་། འགྲེལ་བ་ལས་བཤད་པའི་དམན་པའི་ས་བརྒྱད་པོ་གང་རུང་
གཉིས་ལ་མུ་བཞི་ཡོད་དེ། དཀར་པོ་རྣམ་པར་མཐོང་བའི་ས་དང་། ཉན་ཐོས་ཀྱི་ས་དང་གཞན་རྣམས་རིམ་པ་
བཞིན་ནོ། ཚོགས་ལམ་དང་ཁྱོད་གཉིས་ལ་མུ་བཞི་ཡོད་ན། སྦྱོར་ལམ་དང་ཁྱོད་གཉིས་ལ་མུ་བཞི་ཡོད་པས་ཁྱབ་
ཟེར་ན། སྦྱོར་ལམ་མ་ཡིན་པར་གྱུར་བའི་ཐབས་ཤེས་རེ་རེ་ནས་ཆོས་ཅན། ལྡོག་སྟེ་ཁྱབ་ཟེར་ན། ཚོགས་ལམ་མ་
ཡིན་པར་གྱུར་བའི་ཐབས་ཤེས་རེ་རེ་ནས་ཆོས་ཅན། མེད་པས་ཁྱབ་ཟེར་ན། བདག་མེད་རྟོགས་པའི་ལམ་ཆོས་
ཅན། ལམ་གཞན་ལའང་འདྲ། ཁྱོད་ཐོབ་མ་ཐག་པ་དང་ཚོགས་ལམ་ཐོབ་མ་ཐག་པ་གཉིས་ལ་མུ་བཞི་ཡོད་ན།
ཁྱོད་ཐོབ་མ་ཐག་པ་དང་སྦྱོར་ལམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཐེག་ཆེན་ཚོགས་ལམ་

• 343 •
ས་ལམ་དོགས་དཔྱོད།
ཆོས་ཅན། ལྡོག་སྟེ་ཁྱབ་ཟེར་ན། ཐེག་ཆེན་སྦྱོར་ལམ་ཆོས་ཅན། མེད་པས་ཁྱབ་ཟེར་ན། རང་རྒྱལ་ཚོགས་ལམ་
དང་ཐེག་ཆེན་སྦྱོར་ལམ་གང་རུང་ཆོས་ཅན། ལམ་གཞན་ལ་འདྲ། ཁྱོད་ཐོབ་མ་ཐག་པ་དང་ཉན་ཐོས་ཚོགས་ལམ་
ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ཐེག་ཆེན་ཚོགས་ལམ་ཐོབ་མ་ཐག་པ་གཉིས་ལ་མུ་
བཞི་ཡོད་པས་ཁྱབ་ཟེར་ན། བདག་མེད་རྟོགས་པའི་ཐེག་དམན་ཚོགས་ལམ་དང་ཐེག་དམན་ཚོགས་ལམ་རེ་རེ་ནས་
ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་སྤངས་པའི་སེམས་བསྐྱེད་ཆོས་ཅན། མེད་པས་ཁྱབ་ཟེར་ན། ལམ་
ཆོས་ཅན། ཁྱོད་ཐོབ་མ་ཐག་པ་དང་ཐེག་དམན་སྦྱོར་ལམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་
ཐག་པ་དང་ཐེག་ཆེན་སྦྱོར་ལམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཆོས་ཀྱི་བདག་མེད་རགས་
པ་རྟོགས་པའི་ཐེག་དམན་སྦྱོར་ལམ་ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་སྤངས་པའི་མེ་ལྟ་བུའི་སེམས་
བསྐྱེད་ཆོས་ཅན། མེད་པས་ཁྱབ་ཟེར་ན། སྟོང་ཉིད་རྟོགས་པའི་སྦྱོར་ལམ་ཆོས་ཅན། མཐོང་སྒོམ་མི་སློབ་ལམ་
ལའང་འདྲ། ཁྱོད་ཐོབ་མ་ཐག་པ་དང་ཉན་ཐོས་ཚོགས་ལམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་
ཐག་པ་དང་ཉན་ཐོས་སྦྱོར་ལམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཚོགས་ལམ་ཆོས་ཅན།
ལྡོག་སྟེ་ཁྱབ་ཟེར་ན། སྦྱོར་ལམ་ཆོས་ཅན། མེད་པས་ཁྱབ་ཟེར་ན། སྟོང་ཉིད་རྟོགས་པའི་ཚོགས་ལམ་དང་བསམ་
གཏན་གྱི་དངོས་གཞིར་གྱུར་བའི་སྦྱོར་ལམ་གང་རུང་ཆོས་ཅན། ཉན་ཐོས་ཀྱི་ལམ་ལྷག་མ་རྣམས་ལ་འདྲ། ཁྱོད་
ཐོབ་མ་ཐག་པ་དང་ཐེག་ཆེན་སྦྱོར་ལམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ཐེག་ཆེན་
ཚོགས་ལམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། སྦྱོར་ལམ་ཆོས་ཅན། ལྡོག་སྟེ་ཁྱབ་ཟེར་ན།
ཚོགས་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་སེམས་བསྐྱེད་དང་སྦྱོར་ལམ་གང་རུང་ཆོས་
ཅན། ཐེག་ཆེན་གྱི་ལམ་གཞན་ལའང་སྦྱོར་ཤེས་དགོས། ཁྱོད་ཐོབ་མ་ཐག་པ་དང་ཐེག་ཆེན་མཐོང་ལམ་བར་ཆད་
མེད་ལམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ཐེག་ཆེན་མཐོང་ལམ་རྣམ་གྲོལ་ལམ་
ཐོབ་མ་ཐག་པ་གཉིས་ལ་མུ་བཞི་མེད་པས་ཁྱབ་ཟེར་ན། མཐོང་སྤང་ཉོན་མོངས་སྤངས་པའི་ཐེག་ཆེན་གྱི་འཕགས་
རང་རྒྱལ་དང་ས་དང་པོ་སོགས་ཀྱི་བར་ཆད་མེད་ལམ་དང་རྣམ་གྲོལ་ལམ་སོགས་ལ་སྦྱོར་ཤེས་
ལམ་ཆོས་ཅན། 
དགོས། ཁྱོད་སྤངས་མ་ཐག་པ་དང་འདོད་ཉོན་དང་པོ་སྤངས་མ་ཐག་པ་གཉིས་ལ་མུ་བཞི་ཡོད་ན། ཁྱོད་སྤངས་མ་
ཐག་པ་དང་སྲིད་ཉོན་དང་པོ་སྤངས་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། སྲིད་ཉོན་དང་པོ་ཆོས་ཅན།
ལྡོག་སྟེ་ཁྱབ་ཟེར་ན། འདོད་ཉོན་དང་པོ་ཆོས་ཅན། མེད་པས་ཁྱབ་ཟེར་ན། བསམ་གཏན་དང་པོའི་སྒོམ་སྤངས་
ཆེན་པོའི་ཆེན་པོ་ཆོས་ཅན། འདོད་ཉོན་དང་པོ་ཡིན་ན། ཁྱོད་སྤངས་མ་ཐག་པ་དང་འདོད་ཉོན་དང་པོ་སྤངས་མ་
ཐག་པ་གཉིས་ལ་མུ་བཞི་མེད་པས་ཁྱབ་ཟེར་ན། འདོད་ཉོན་དང་པོ་ལ་ཕྲ་རགས་གཉིས་སུ་ཕྱེ་བའི་རགས་པ་ཆོས་

• 344 •
 ས་ལམ་དོགས་དཔྱོད། །
， - ----- - ------- - - ---- - མ --
ཅན། དེ་བཞིན་དུ་འདོད་ཉོན་དགུ་བ་དང་སྲིད་ཉོན་དང་པོ་དང་དགུ་བའི་བར་འདྲའོ། ། ཁྱོད་སྤངས་མ་ཐག་པ་
དང་འདོད་ཉོན་དང་པོ་སྤངས་མ་ཐག་པ་གཉིས་ལ་མུ་བཞི་ཡོད་ན། ཁྱོད་སྤངས་མ་ཐག་པ་དང་ཤེས་སྒྲིབ་ཆེན་པོའི་
ཆེན་པོ་སྤངས་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཤེས་སྒྲིབ་ཆེན་པོའི་ཆེན་པོ་ཆོས་ཅན། ལྡོག་སྟེ་
ཁྱབ་ཟེར་ན། འདོད་ཉོན་དང་པོ་ཆོས་ཅན། མེད་པས་ཁྱབ་ཟེར་ན། ཤེས་སྒྲིབ་རགས་པ་ཆེན་པོའི་ཆེན་པོ་ཆོས་
ཅན། འདོད་ཉོན་དགུ་བའི་བར་འདྲ། མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་སྤངས་མ་ཐག་པ་
དང་། མཐོང་སྤང་ཉོན་སྒྲིབ་སྤངས་པའི་རྣམ་གྲོལ་ལམ་ཐོབ་མ་ཐག་པ་གཉིས་ལ་མུ་བཞི་ཡོད་དེ། དགྲ་བཅོམ་པའི་
རྟོགས་པ་སྔོན་དུ་སོང་བའི་ཐེག་ཆེན་མཐོང་ལམ་རྣམ་གྲོལ་ལམ་ཐོབ་མ་ཐག་པ་དང་། ཉན་ཐོས་མཐོང་ལམ་རྣམ་
གྲོལ་ལམ་ཐོབ་མ་ཐག་པ་དང་། རིགས་ངེས་ཐེག་ཆེན་མཐོང་ལམ་རྣམ་གྲོལ་ལམ་ཐོབ་མ་ཐག་པ་རྣམས་རིམ་བཞིན་
ནོ། ། འདོད་ཉོན་དང་པོའི་དངོས་གཉེན་བར་ཆད་མེད་ལམ་གྱི་དངོས་སྐལ་གྱི་སྤང་བྱ་སྤངས་མ་ཐག་པ་དང་།
འདོད་ཉོན་དང་པོ་སྤངས་པའི་རྣམ་གྲོལ་ལམ་ཐོབ་མ་ཐག་པ་གཉིས་ལ་མུ་བཞི་ཡོད་དེ་གོང་བཞིན། དེ་བཞིན་དུ་
འདོད་ཉོན་དགུ་བའི་བར་འདྲ། ཁྱོད་སྤངས་མ་ཐག་པ་དང་། ཐེག་ཆེན་མཐོང་ལམ་རྣམ་གྲོལ་ལམ་ཐོབ་མ་ཐག་པ་
གཉིས་ལ་མུ་བཞི་ཡོད་ན། ཁྱོད་སྤངས་མ་ཐག་པ་དང་རང་རྒྱལ་མཐོང་ལམ་རྣམ་གྲོལ་ལམ་ཐོབ་མ་ཐག་པ་གཉིས་ལ་
མུ་བཞི་ཡོད་པས་ཁྱབ་ཟེར་ན། མཐོང་སྤང་ཤེས་སྒྲིབ་རགས་པ་ཆོས་ཅན། ལྡོག་སྟེ་ཁྱབ་བམ་སྙམ། གཞན་ལ་འདྲ།
ཁ་ཅིག་ན་རེ། སྐྱེས་བུ་ཆུང་ངུའི་རྒྱུད་ཀྱི་འཆི་བ་མི་རྟག་པ་རྟོགས་པའི་བློ་དང་། མི་དགེ་བཅུ་སྤོང་གི་ཚུལ་ཁྲིམས་ལྟ་
བུ། སྐྱེས་བུ་ཆུང་ངུ་ཁྱད་པར་ཅན་གྱི་ལམ་གྱི་མཚན་གཞི་མ་ཡིན་པར་ཐལ། དེ་སངས་འཕགས་ཀྱི་རྒྱུད་ལ་ཡོད་པའི་
ཕྱིར་ཏེ། རྣམ་མཁྱེན་དེ་དང་པོ་ཡིན་པ་གང་ཞིག སངས་རྒྱས་འཕགས་པའི་རྒྱུད་ཀྱི་ཚུལ་ཁྲིམས་དེ་གཉིས་པ་ཡིན་
པའི་ཕྱིར། དང་པོ་མ་གྲུབ་ན། རྣམ་མཁྱེན་ཆོས་ཅན། དེར་ཐལ། སེམས་ཅན་རྒྱུད་ཀྱི་འཆི་བ་མི་རྟག་པ་རྟོགས་
པའི་བློ་ཡིན་པའི་ཕྱིར་ཏེ། འཆི་བ་མི་རྟག་པ་རྟོགས་པའི་བློ་གང་ཞིག སངས་རྒྱས་འཕགས་པའི་རྒྱུད་ལ་འཆི་བ་མི་
རྟག་པ་མེད་པའི་ཕྱིར། དང་པོ་སླ། གཉིས་པ་དེར་ཐལ། སྐྱེ་རྒ་ན་འཆི་མ་སྤངས་པའི་སངས་འཕགས་མེད་པའི་
ཕྱིར། གོང་གི་རྟགས་གཉིས་པ་མ་གྲུབ་ན། དེ་འདྲ་བའི་ཚུལ་ཁྲིམས་ཆོས་ཅན། དེར་ཐལ། སེམས་ཅན་གྱི་རྒྱུད་
ཀྱི་མི་དགེ་བཅུ་སྤོང་གི་ཚུལ་ཁྲིམས་ཡིན་པའི་ཕྱིར་ཏེ། མི་དགེ་བཅུ་སྤངས་པའི་ཚུལ་ཁྲིམས་ཡིན་པ་གང་ཞིག
སངས་འཕགས་རྒྱུད་ཀྱི་མི་དགེ་བཅུ་སྤོང་གི་ཚུལ་ཁྲིམས་མེད་པའི་ཕྱིར། དང་པོ་སླ། གཉིས་པ་མ་གྲུབ་ན། སངས་
འཕགས་རྒྱུད་ཀྱི་ཉོན་མོངས་སྤངས་པའི་རྣམ་མཁྱེན་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། སངས་
འཕགས་རྒྱུད་ཀྱི་ཉོན་མོངས་རྟོགས་པའི་རྣམ་མཁྱེན་ཡོད་པར་ཐལ། འདོད་པའི་ཕྱིར། འདོད་ན། སངས་
འཕགས་རྒྱུད་ཀྱི་ཉོན་མོངས་ཡོད་པར་རྟོགས་པའི་རྣམ་མཁྱེན་ཡོད་པར་ཐལ། འདོད་པའི་ཕྱིར། འདོད་ན། དེ་

， 345 •
ས་ལམ་དོགས་དཔྱོད།
འདྲ་ཡོད་པར་རྟོགས་པའི་ཚད་མ་ཡོད་པར་ཐལ། འདོད་པའི་ཕྱིར། འདོད་ན། སངས་འཕགས་རྒྱུད་ཀྱི་ཉོན་
མོངས་ཆོས་ཅན། ཁྱོད་ཡོད་པར་རྟོགས་པའི་ཚད་མ་མེད་པར་ཐལ། ཁྱོད་མེད་པ་ཡིན་པའི་ཕྱིར། དེ་བཞིན་དུ་
སྐྱེས་བུ་འབྲིང་གི་རྒྱུད་ཀྱི་བདེན་བཞིའི་ཁྱད་ཆོས་མི་རྟག་སོགས་བཅུ་དྲུག་རྟོགས་པའི་བློ་ལྟ་བུ། སྐྱེས་བུ་འབྲིང་གི་
ལམ་གྱི་མཚན་གཞི་མ་ཡིན་པར་ཐལ། དེ་སངས་འཕགས་ཀྱི་རྒྱུད་ལ་ཡོད་པའི་ཕྱིར་སོགས་སྒྲུབ་བྱེད་སྔ་མ་དང་
འདྲའོ། ། ཁ་ཅིག རྒྱུ་འབྲས་མན་ངག་བདུན་འདྲེན་ཚེ་སེམས་ཅད་ཐམས་ཅད་མར་ཤེས་པ། དྲིན་དྲན་པ།
དྲིན་གཟོ་བ། ཡིད་འོང་གི་བྱམས་པ། སྙིང་རྗེ། ལྷག་བསམ། སེམས་བསྐྱེད་དེ་བདུན་འདྲེན་ཟེར། ཡང་ཁ་ཅིག
འདྲེན་ཚུལ་དེ་མི་འཐད་པར་ཐལ། སེམས་ཅན་ཐམས་ཅད་བདག་གི་མར་ཤེས་པ་ལོག་ཤེས་ཡིན་པའི་ཕྱིར་ཏེ།
སེམས་ཅན་ཐམས་ཅད་བདག་གི་མ་མ་ཡིན་པའི་ཕྱིར། མ་གྲུབ་ན། མདུན་གྱི་དམ་བཅའ་བ་ཆོས་ཅན། བུད་མེད་
ཡིན་པར་ཐལ། བདག་གི་མ་ཡིན་པའི་ཕྱིར། དེ་ལ་གལ་ཏེ་བདག་གི་སྐྱེ་བ་སྔོན་མ་རྣམས་སུ་བདག་གི་མ་བྱས་མ་
མྱོང་བའི་སེམས་ཅན་མེད་དོ་ཞེ་ན། དེ་ཡང་མི་འཐད་དེ། བདག་ཀྱང་སྐྱེ་བ་སྔ་མའི་ཚེ་མེད་ལ། དམ་བཅའ་
བའང་སྐྱེ་བ་སྔ་མའི་ཚེ་མེད་པའི་ཕྱིར། གལ་ཏེ་སྐྱེ་བ་སྔོན་མ་རྣམས་སུ་བདག་དང་རྒྱུད་གཅིག་པའི་གང་ཟག་གང་
ཡང་རུང་བ་ཞིག་གི་མར་གྱུར་མྱོང་བའི་སེམས་ཅན་དང་རྒྱུད་ཐ་དད་པ་མེད་པས་སྐྱོན་མེད་དོ་ཞེ་ན། དེ་ཡང་རུང་མི་
རུང་བརྟག་པར་བྱའོ། ། གཞན་ཡང་། དྲིན་དྲན་དང་དྲིན་གཟོའང་མི་འཐད་དེ། བདག་དང་ སེམས་ ཅན་
ཐམས་ཅད་ཕན་ཚུན་དྲིན་མཉམ་པ་ཡིན་པའི་ཕྱིར་ཏེ། སེམས་ཅན་ཐམས་ཅད་བདག་གི་མར་གྱུར་ཚུལ་དང་།
བདག་གིས་སེམས་ཅན་ཐམས་ཅད་ཀྱི་མར་གྱུར་ཚུལ་ལ་མང་ཉུང་མེད་པའི་ཕྱིར། མ་གྲུབ་ན་གང་ཞུང་སྨྲོས་ཤིག
གཞན་ཡང་། སེམས་བསྐྱེད་ཆོས་ཅན། རྒྱུ་འབྲས་ཡིན་པར་ཐལ། རྒྱུ་འབྲས་བདུན་པོ་གང་རུང་ཡིན་པའི་ཕྱིར།
ཁྱབ་སྟེ། རྒྱུ་འབྲས་མན་ངག་བདུན་འདྲེན་ཚེ་ཟུང་ལྡན་འདྲེན་དགོས་ཀྱི་ཡ་བདུན་གྱིས་མི་ཆོག་པའི་ཕྱིར་ཏེ། ལམ་
རིམ་ཆེན་མོ་ལས། རྒྱུ་འབྲས་བདུན་ནི་རྫོགས་པའི་སངས་རྒྱས་བྱང་ཆུབ་ཀྱི་སེམས་ལས་འབྱུང་ལ། སེམས་དེ་ལྷག་
བསམ་ལས་དང་། བསམ་པ་དེ་སྙིང་རྗེ་ལས་དང་། སྙིང་རྗེ་བྱམས་པ་ལས་དང་། བྱམས་པ་དྲིན་དུ་གཟོ་བ་ལས་
དང༌། དྲིན་དུ་གཟོ་བ་དྲིན་དྲན་པ་ལས་དང་། དྲིན་དྲན་པ་ནི་མར་མཐོང་བ་ལས་འབྱུང་བ་སྟེ་བདུན་ནོ། ། ཞེས་
གསུངས་པའི་ཕྱིར། ཁ་ཅིག སྐྱེས་བུ་ཆེན་པོའི་རྒྱུད་ཀྱི་སྙིང་རྗེ་ཆེན་པོ་དང་། ལྷག་བསམ་རྣམ་དག་གང་རུང་ཡིན་
ན། སྐྱེས་བུ་ཆེན་པོའི་ལམ་ཡིན་པས་ཁྱབ་སྟེ། ས་ལམ་རྣམ་བཞག་ལས། མཚན་གཞི་ནི། སྐྱེས་བུ་ཆེན་པོའི་རྒྱུད་
ཀྱི་སྙིང་རྗེ་ཆེན་པོ་དང་། ལྷག་བསམ་རྣམ་དག་ལྟ་བུའོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག དེ་མི་
འཐད་པར་ཐལ། སྐྱེས་བུ་ཆེན་པོའི་སྙིང་རྗེ་ཆེན་པོ་དེ། སྐྱེས་བུ་ཆེན་པོའི་ལམ་མ་ཡིན་པའི་ཕྱིར་ཏེ། སྐྱེས་བུ་
འབྲིང་གི་རྒྱུད་ལ་ཡོད་པའི་ཕྱིར། དྲུག་པ་ལྷག་བསམ་ཐོབ་ཁ་མའི་གང་ཟག་གི་རྒྱུད་ལ་ཡོད་པ་གང་ཞིག དྲུག་པ་

• 346 • 
ས་ལམ་དོགས་དཔྱོད།
ལྷག་བསམ་ཐོབ་ཁ་མའི་གང་ཟག་ཡིན་ན། སྐྱེས་བུ་འབྲིང་ཡིན་པས་ཁྱབ་པའི་ཕྱིར། རྟགས་དང་པོ་དེར་ཐལ།
དབུ་མའི་མཐའ་དཔྱོད་ལས། སེམས་ཅན་ཐམས་ཅད་སྡུག་བསྔལ་གྱིས་མཚོན་པའི་ཕོངས་པ་ལས་སྐྱོབ་འདོད་
འཁུར་དུ་ཁྱེར་བའི་བཅོས་མིན་གྱི་བརྩེ་བ་དེ། སྐྱེས་བུ་ཆེན་པོའི་སྙིང་རྗེ་ཆེན་པོའི་མཚན་ཉིད། ས་མཚམས་ལྷག་
བསམ་སྔ་རོལ་ནས་ཡོད། ཅེས་གསུངས་པའི་ཕྱིར། རྟགས་གཉིས་པ་དེར་ཐལ། ཕར་ཕྱིན་མཐའ་དཔྱོད་ལས།
ས་མཚམས་མ་མཐའ་ཉན་རང་ལམ་ལ་འཇུག་ཁ་མ་ནས་ཡ་མཐའ་ཉན་རང་དགྲ་བཅོམ་གཉིས་ལྷག་མེད་བར་དང་།
དགྲ་བཅོམ་དེ་གཉིས་ཀྱང་ཐེག་ཆེན་གྱི་སྙིང་རྗེ་ཆེན་པོ་ལྷག་བསམ་སྐྱེ་ཁ་མའི་བར་དུ་ཡོད། ཅེས་གསུངས་པའི་ཕྱིར་
ཟེར་ན་བརྟག ཁ་ཅིག ངན་འགྲོའི་སྡུག་བསྔལ་རྟོགས་པའི་ཤེས་རབ་དེ། སྐྱེས་བུ་ཆུང་འབྲིང་ཐུན་མོང་གི་ལམ་
མ་ཡིན་པར་ཐལ། སྐྱེས་བུ་ཆུང་ངུའི་རྒྱུད་ཀྱི་དེ། སྐྱེས་བུ་ཆུང་ངུའི་ཐུན་མོང་མ་ཡིན་པའི་ལམ་ཡིན། འབྲིང་གི་དེ་
ཡང་དེ་ལྟར་ཡིན། ཆེན་པོའི་དེ་ཡང་དེ་ལྟར་ཡིན་པའི་ཕྱིར། དེས་ན་སྐྱེས་བུ་གསུམ་པོ་གང་རུང་ཡིན་ན། ཆུང་
འབྲིང་ཐུན་མོང་གི་ལམ་རྒྱུད་ལྡན་གྱི་གང་ཟག་མ་ཡིན་པས་ཁྱབ་པས། ཆུང་འབྲིང་ཐུན་མོང་གི་ལམ་རྒྱུད་ལྡན་གྱི་
གང་ཟག་མི་སྲིད་པར་ཐལ་བར་འགྱུར་བའི་ཕྱིར་ཟེར། ཡང་ཁ་ཅིག དེ་ལྟར་ཐལ་བར་མི་འགྱུར་ཏེ། ཆུང་འབྲིང་
ཐུན་མོང་གི་ལམ་སྤྱིར་གང་ཟག་གི་རྒྱུད་ལ་ཡོད་ཀྱང་། སྐྱེས་བུ་གསུམ་པོ་གང་གི་ཡང་རྒྱུད་ལ་མེད། སྤྱིར་ངན་
འགྲོའི་སྡུག་བསྔལ་རྟོགས་པའི་ཤེས་རབ། སྐྱེས་བུ་ཆུང་འབྲིང་ཐུན་མོང་གི་ལམ་ཡིན་གྱི། སྐྱེས་བུ་གསུམ་པོ་རེ་རེ་
རྒྱུད་ཀྱི་དེ་དེ་མ་ཡིན་པས་སྐྱོན་ཅུང་ཟད་ཀྱང་མེད་པའི་ཕྱིར་ཟེར། ཡང་ལ་ལས། ཁྱེད་རྣམས་ཀྱི་བཤད་ཚུལ་ལྟར་ན།
སྐྱེས་བུ་ཆུང་འབྲིང་ཐུན་མོང་གི་ལམ་རང་རྒྱུད་ལ་སྐྱེས་མ་ཐག་པའི་གང་ཟག་ཡོད་དམ་མེད། ཡོད་ན་སེམས་ཅན་
ཡིན་ནམ་མིན། སེམས་ཅན་ཡིན་ན་དེ་ཆོས་ཅན། སངས་རྒྱས་ངེས་ཡིན་པར་ཐལ། སེམས་ཅན་ཡིན་པའི་ཕྱིར།
འདོད་ན། སྐྱེས་བུ་ཆེན་པོར་འགྱུར་དུས་ཡོད་པར་ཐལ། འདོད་པའི་ཕྱིར། འདོད་ན། དེ་སྐྱེས་བུ་ཆེན་པོར་
འགྱུར་ཁ་མ་ཡོད་པར་ཐལ། སྐྱེས་བུ་ཆེན་པོར་གྱུར་མ་ཐག་པ་ཡོད་པའི་ཕྱིར། རྟགས་ཁས། འདོད་ན། དེ་དེར་
འགྱུར་ཁ་མ་དེ་སྐྱེས་བུ་འབྲིང་ཡིན་པར་ཐལ། ཆོས་ཅན་དེའི་ཕྱིར། རྟགས་ཁས། གལ་ཏེ་དེ་སྐྱེས་བུ་འབྲིང་དུ་
གྱུར་བའི་ཚེ་དེའི་རྒྱུད་ཀྱི་དེ་འདྲ་བའི་ཤེས་རབ། ཆུང་འབྲིང་ཐུན་མོང་གི་ལམ་མ་ཡིན་པར་གྱུར་ཟིན་པས་སྐྱོན་མེད་
དོ་ཞེ་ན། འོ་ན་སྐྱེས་བུ་འབྲིང་དུ་འགྱུར་ཁ་མའི་རྒྱུད་ལ་དེ་ཡོད་པར་ཐལ།འདོད་ན། སྐྱེས་བུ་ཆུང་ངུའི་རྒྱུད་ལ་ཡོད་
པར་ཐལ་ལོ། སྐྱེས་བུ་འབྲིང་དུ་འགྱུར་ཁ་མའི་གང་ཟག་ཡིན་ན། སྐྱེས་བུ་ཆུང་ངུ་ཡིན་པས་ཁྱབ་པའི་ཕྱིར། དེས་
ན་སངས་འཕགས་ཡིན་ན། ཁྱོད་དང་རྒྱུད་གཅིག་པའི་གང་ཟག་གི་རྒྱུད་ལ་ཆུང་འབྲིང་ཐུན་མོང་གི་ལམ་མེད་པས་
ཁྱབ་པར་ཐལ། ཁྱེད་རྣམས་ཀྱི་དམ་བཅའ་འཐད་པའི་ཕྱིར། འདོད་ན། ཆུང་འབྲིང་ཐུན་མོང་གི་ལམ་རྒྱུད་ལྡན་
གྱི་གང་ཟག་ཡུལ་དུས་གནས་སྐབས་གང་དུའང་མེད་པར་ཐལ། འདོད་པའི་ཕྱིར། མ་ཁྱབ་ན། དེ་རང་ཡུལ་དེར་

• 347 •
ས་ལམ་དོགས་དཔྱོད། ་
ཡང་ཡོད་དགོས་པས་སུ་ཡིན་སྨོས་ཤིག མ་ཁྱབ་མཚམས་ལ་འདོད་ན། མེད་པར་ཐལ། ཡུལ་དུས་གནས་སྐབས་
གང་དུ་ཡང་མེད་པའི་ཕྱིར་སོགས་སྤྲོ་བྱ་མང་། གཞན་ཡང་། སེམས་ཅན་གཞན་གཏན་གྱི་བདེ་བ་ལ་འགོད་པའི་
ཆེད་དུ་རྣམ་པ་ཐམས་ཅད་མཁྱེན་པའི་གོ་འཕང་གཙོ་བོར་དོན་གཉེར་གྱི་བསམ་པ་ལ་བཅོས་མིན་གྱི་མྱོང་བ་ཐོན་པ་
ན་སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ཡིན་ནོ། ། ཞེས་བཤད་པ་ལྟར་ཁས་ལེན་མི་རིགས་ཏེ། དེ་འདྲ་བའི་བཅོས་
མིན་གྱི་མྱོང་བ་ཐོན་པ་དེ། ཐེག་ཆེན་སེམས་བསྐྱེད་རང་རྒྱུད་ལ་སྐྱེས་པའི་ཚད་ཡིན་པའི་ཕྱིར། སྐབས་བཞི་བའི་
མཐའ་དཔྱོད་ལས། བྱང་ཆུབ་ཀྱི་སེམས་ལ་བཅོས་མིན་གྱི་མྱོང་བ་ཐོན་པ་དང་། བྱང་ཆུབ་ཀྱི་སེམས་ཐོབ་པ་དུས་
མཉམ་པ་གང་ཞིག ངེས་འབྱུང་གི་སེམས་དང་སེམས་བསྐྱེད་ཐོབ་པ་ཞི་གནས་ལ་མི་ལྟོས་པའི་ཕྱིར། ཞེས་གསུངས་
པའི་ཕྱིར། ཁྱབ་སྟེ། དེ་འདྲ་བའི་བསམ་པ་དེ་སེམས་བསྐྱེད་མིན་ཀྱང་། སེམས་བསྐྱེད་དང་དེ་གཉིས་ལ་མྱོང་བ་
ཐོན་ཚུལ་ལ་སྔ་ཕྱི་མེད་པའི་ཕྱིར། འདི་ཉིད་ལས། ངེས་འབྱུང་གི་བསམ་པ་རྒྱུད་ལ་སྐྱེས་པའི་སྒོ་ནས་ཉན་ཐོས་ཀྱི་
ཐར་བ་དོན་གཉེར་གྱི་བསམ་པ་ལ་བཅོས་མིན་གྱི་མྱོང་བ་ཐོན་པ་ན་ཉན་ཐོས་ཀྱི་ཚོགས་ལམ་རྒྱུད་ལ་སྐྱེས་པ་ཡིན་ནོ་
ཞེས་དང༌། འདི་ཉིད་ལས། གཞན་དོན་དུ་བླ་མེད་བྱང་ཆུབ་དོན་གཉེར་གྱི་བློ་ལ་བཅོས་མིན་གྱི་མྱོང་བ་ཐོན་པ་ན་
ཐེག་ཆེན་གྱི་ཚོགས་ལམ་དུ་ཞུགས་པར་འཇོག་དགོས་པའི་ཕྱིར་ཟེར་བ་སོགས་ལ་དཔྱད་དགོས་སོ། ། ཁ་ཅིག་དེར་
དམན་པའི་ས་བརྒྱད་འདྲེན་པའི་ཚེ་དཀར་པོ་རྣམ་མཐོང་དང་པོར་བྱས་ནས་འདྲེན་དགོས་ཏེ། ས་ལམ་རྣམ་བཞག་
ལས། དང་པོ་ཐེག་དམན་གྱི་ས་ལ་དབྱེ་ན། དམན་པའི་ས་བརྒྱད་ཡོད་དེ། འགྲེལ་ཆུང་དོན་གསལ་དུ་ཞུགས་པ་
ཕྱི་མ་གསུམ་གྱི་མངོན་རྟོགས་ལ་ཉན་ཐོས་ཀྱི་ས་ཞེས་ས་བརྒྱད་ཀྱི་གྲངས་སུ་སྨོས་པ་ནི་ཐེག་པ་གསུམ་གྱི་ཚུལ་རྣམ་པར་
གསུང་རབ་སྤྱི་འགྲོ་ལྟར་ན་དམན་པའི་ས་བརྒྱད་ནི་དཀར་པོ་རྣམ་པར་མཐོང་བའི་ས
བཞག་པའི་ཆེད་ཡིན་ལ། 
རིགས་ཀྱི་ས། བརྒྱད་པའི་ས། མཐོང་བའི་ས། བསྲབ་པའི་ས། འདོད་ཆགས་དང་བྲལ་བའི་ས། བྱས་པ་
རྟོགས་པའི་ས། རང་སངས་རྒྱས་ཀྱི་ས་རྣམས་སོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག དམན་པའི་ས་
བརྒྱད་དེ་ལྟར་དྲངས་པ་གསུང་རབ་སྤྱིའི་དགོངས་པར་བཤད་པ་མི་འཐད་པར་ཐལ། དེ་རྗེས་རང་ལུགས་སུ་མ་
མཛད་པའི་ཕྱིར། གསེར་ཕྲེང་ལས། དེ་ལྟར་སྣ་ཚོགས་པ་ཞིག་ཡོད་ཀྱང་། ཞེས་དང་། ཉི་སྣང་དང་ལེའུ་བརྒྱད་
མར་མདོ་དྲངས་པ་ལ་ཐོག་མ་རིགས་ཀྱི་ས་ལ་མཛད་ནས་དཀར་པོ་རྣམ་མཐོང་མ་བགྲངས་ཤིང་མདོ་གཞན་ལས་
དཀར་པོ་རྣམ་མཐོང་ཞེས་འབྱུང་ངོ། ། འདིའི་ཁྱད་པར་ནི་རྗེ་བཙུན་གྱིས་ས་དགུ་ཞེས་གསུངས་པས་དེ་བགྲངས་ན་
བཅུར་འགྱུར་བས་མ་དག་པར་དགོངས་པའམ་ཡང་ན་དེ་རིགས་ཀྱི་སར་འདུས་པར་དགོངས་སོ། ། སྐབས་འདིའི་
ས་དགུ་འདྲེན་པའི་རྒྱན་འགྲེལ་རྣམས་ལ་ཉན་ཐོས་ཀྱི་ས་དོར་ནས་དཀར་པོ་རྣམ་མཐོང་རྗེས་འབྲང་གཉིས་དང་མོས་
སྤྱོད་ལ་བྱས་ནས་གཅིག་ཏུ་འདྲེན་པ་རྣམ་འགྲེལ་མ་གཏོགས་པ་མེད་དོ། ། ཞེས་གསུངས་པའི་ཕྱིར། ཁྱབ་སྟེ།

• 348 • 
ས་ལམ་དོགས་དཔྱོད།
ལུང་འདིས་ཉི་སྣང་དང་ལེའུ་བརྒྱད་མར་གསུངས་པ་ལྟར་རང་ལུགས་སུ་མཛད་ལ། རྣམ་འགྲེལ་མ་གཏོགས་པ་མེད་
དོ་ཞེས་པས། 
སྔར་དེར་བརྒྱད་བགྲངས་པ་གསུང་རབ་སྤྱིའི་དགོངས་པ་མ་ཡིན་པར་ཤེས་ནུས་པའི་ཕྱིར་དང་།
འདིར་འགྲེལ་བ་གཞིར་གཞག་པའི་སྐབས་ཡིན་པས་འགྲེལ་བ་ལྟར་འདྲེན་དགོས་པའི་ཕྱིར། དེར་མ་ཟད་འདོད་
ཆགས་དང་བྲལ་བའི་ས་བྱས་པ་རྟོགས་པའི་ས་ཞེས་སྤྱིར་བགྲངས་པ་ཡང་མི་འཐད་དེ
། གཞན་དུ་ན་རྣམ་མཁྱེན་
ཆོས་ཅན། དམན་པའི་ས་ཡིན་པར་ཐལ། དེ་གཉིས་རེ་རེ་ནས་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར།
རང་གི་རིགས་ལ་མི་འཁྲུལ་བ་དེ་ནས་ཐོབ་པའི་ཕྱིར། ཞེས་གསུངས་པའང་དཔྱད་དགོས་ཏེ། རྟོགས་དཀའི་སྣང་
བ་ལས། དེ་ཡང་བྱེ་བྲག་སྨྲ་བ་དང་། མདོ་སྡེ་བ་ཁ་ཅིག རང་བཞིན་གྱིས་རིགས་ངེས་པ་མི་འདོད་ཅིང་། རྟོགས་
པའི་སྟོབས་ཀྱིས་བྱང་སེམས་དང་རང་རྒྱལ་གྱི་ཐེག་པ་བ་རྣམས་དྲོད་ནས་རིགས་ངེས་པར་འདོད་དེ། མཛོད་ལས།
སྟོན་དང་བསེ་རུ་བྱང་ཆུབ་བར། ། བསམ་གཏན་མཐའ་རྟེན་གཅིག་ལ་ཀུན། ། ཅེས་པ་ལྟར་རོ། ། ཉན་ཐོས་ནི་
བཟོད་ཆེན་ནས་རིགས་ངེས་པར་འདོད་ཀྱི། དེའི་སྔར་མིན་ཏེ། གཉིས་སློབ་རིགས་ལས་ལྡོག་ནས་ནི། ། སངས་
རྒྱས་སུ་འགྱུར་གཞན་གསུམ་ཡང་། ། ཞེས་བཟོད་པ་མ་ཐོབ་བར་དུ་ཐེག་ཆེན་དུ་ཡང་འཇུག་སྲིད་ལ། བཟོད་
འབྲིང་མན་ཆད་དུ་རང་རྒྱལ་དུ་ཡང་ལྡོག་པར་བཤད་པས་སོ། ། དེས་ན་དེ་དག་ལྟར་ན་ཉན་ཐོས་ཀྱི་བཟོད་ཆེན་
དང་ཆོས་མཆོག་རིགས་ཀྱི་སར་འདོད་ལ། སེམས་ཙམ་པ་ཉན་རང་རིགས་མ་ངེས་པ་ལྷག་མེད་མ་ཐོབ་བར་དུ་ཐེག་
ཆེན་དུ་འཇུག་སྲིད་པས་དེ་ལ་རིགས་ཀྱི་ས་བཞག་ཏུ་མེད་ལ། ངེས་པའི་རིགས་ཅན་རྣམས་ཚོགས་ལམ་ནས་ངེས་
ཀྱང་། རྟོགས་པའི་སྟོབས་ཀྱིས་ཆོས་མཆོག་ནས་ངེས་པས། ཆོས་མཆོག་རིགས་ཀྱི་སར་འདོད་ཅིང་། འདིར་སློབ་
དཔོན་གྱི་བཞེད་པས་མ་ངེས་པའི་རིགས་ཅན་ལ་རིགས་ཀྱི་ས་མི་བཞག་ལ། ཉན་རང་མ་ངེས་པའི་རིགས་ཅན་
རྣམས་རྟོགས་པའི་སྟོབས་ཀྱིས་སྦྱོར་ལམ་ནས་ཕྱིར་མི་ལྡོག་པས་སྦྱོར་ལམ་བཞི་རིགས་ཀྱི་སར་བཞག་སྟེ། འགྲེལ་ཆེན་
ལས། ཕྱིར་མི་ལྡོག་པ་ཅེས་བྱ་བ་ནི། ངེས་པར་འབྱོང་བའི་ཆ་རྟོགས་པས་རང་བྱང་ཆུབ་ལས་ཕྱིར་མི་ལྡོག་པའོ། །
ཞེས་རང་རྒྱལ་གྱི་ལམ་ཤེས་ཀྱི་མདོའི་འགྲེལ་བའི་སྐབས་སུ་བཤད་པས་སོ། ། ཞེས་གསུངས་པའི་ཕྱིར། གཞན་
ཡང་དཀར་པོ་རྣམ་པར་མཐོང་བའི་ས་རིགས་ཀྱི་ས་ཞེས་སྤྱིར་བགྲངས་པ་ཡང་མི་རིགས་ཏེ། དེ་ལ་ཐེག་པ་གསུམ་
ཀའི་ལམ་ཡོད་པའི་ཕྱིར། གསེར་འཕྲེང་ལས། ཉན་ཐོས་ལ་སོགས་པའི་བྱང་ཆུབ་འཐོབ་པའི་རིགས་སུ་དང་པོར་
ངེས་པའི་རིགས་ནི་རིགས་ཀྱི་ས་དང་། ཞེས་གསུངས་པའི་ཕྱིར། དཀར་པོ་རྣམ་མཐོང་ཡང་དེས་མཚོན་ནས་ཤེས་
ནུས་པའི་ཕྱིར། གཞན་ཡང་། རྒྱུན་ཞུགས་ཞུགས་པའི་མངོན་རྟོགས་ལ་བརྒྱད་པའི་ས་ཞེས་བཤད་པའང་མི་འཐད་
དེ། 
འདིར་དངོས་བསྟན་གྱི་བརྒྱད་པའི་ས་ལ་གཅིག་ཅར་བའི་རྒྱུན་ཞུགས་ཞུགས་པའི་མངོན་རྟོགས་མེད་པའི་ཕྱིར་
ཏེ། གསེར་ཕྲེང་ལས། ཞུགས་པ་དང་སྦྱོར་ལམ་ནས་འཛིན་ན་མཐོང་ལམ་གྱིས་མ་ཁྱབ་ཅིང་སྒྲ་བཤད་དང་བསྟུན་

ས་ལམ་དོགས་དཔྱོད། • 349 •
ན་ཅིག་ཅར་བའི་ཞུགས་པ་ལ་སྒྲའི་དོན་མེད་དོ། ། ཞེས་གསུངས་པའི་ཕྱིར། གཞན་ཡང་། ཞུགས་པ་ཕྱི་མ་
གསུམ་གྱི་མངོན་རྟོགས་ཀྱང་འདིར་མ་འདུས་པའི་སྐྱོན་མེད་དེ། འབྲས་གནས་གསུམ་གྱི་མངོན་རྟོགས་སུ་འདུ་བའི་
ཕྱིར་རོ། ། ཞུགས་པ་ཕྱི་མ་གསུམ་གྱི་མངོན་རྟོགས་རང་རང་གི་འབྲས་གནས་གསུམ་གྱི་མངོན་རྟོགས་སུ་འདུ་བར་
བཤད་པ་མི་འཐད་དེ། ཞུགས་པ་ཕྱི་མ་གསུམ་གྱི་མངོན་རྟོགས་འབྲས་གནས་དང་པོ་གསུམ་གྱི་མངོན་རྟོགས་སུ་
འདུ་བར་གསེར་འཕྲེང་ལས་གསུངས་པའི་ཕྱིར་ཏེ། དེ་ཉིད་ལས། དེ་ལྟར་སློབ་དཔོན་འདིས་ཞུགས་གནས་དེ་དག་
རིམ་གྱིས་པ་ལ་མཛད་པར་མངོན་པས་དེའི་ལུགས་ལ་འབྲས་བུ་དང་པོ་གསུམ་ཁྱད་པར་ཅན་ལ་གནས་པ་ནི་ཞུགས་
པ་ལྷག་མ་གསུམ་ཡིན་པས། འབྲས་གནས་ཙམ་པོར་བཤད་ཀྱི་ཐོད་རྒལ་བ་དང་ཅིག་ཅར་བ་ཡང་སྡུད་ན་སྐབས་
དང་སྦྱར་ལ་བཤད་དོ། ། ཞེས་གསུངས་པའི་ཕྱིར་ཟེར་བ་སོགས་ལ་དཔྱད་དགོས་སོ། ། ཁ་ཅིག ལམ་ཐོབ་པ་
དང་ཚོགས་ལམ་ཐོབ་པ་དུས་མཉམ་ཡིན་ཏེ། ལམ་ཐོབ་མ་ཐག་པ་ཡིན་ན། ཚོགས་ལམ་ཐོབ་མ་ཐག་པ་ཡིན་དགོས་
པའི་ཕྱིར་ཟེར། ཡང་ཁ་ཅིག དེ་དུས་མཉམ་མ་ཡིན་པར་ཐལ། ལམ་ཐོབ་པའི་སྔ་རོལ་དུ་ཚོགས་ལམ་ཐོབ་པའི་
གང་ཟག་ཡོད་པའི་ཕྱིར་ཏེ། ལམ་ཐོབ་པའི་སྔ་རོལ་དུ་རྣམ་མཁྱེན་ཐོབ་པའི་གང་ཟག་ཡོད་པའི་ཕྱིར་ཏེ། ལམ་ཐོབ་
པའི་སྔ་རོལ་དུ་དཀོན་མཆོག་གསུམ་ཡོད་པའི་ཕྱིར་ཏེ། ལམ་ཐོབ་པའི་སྔ་རོལ་དུ་སྐྱབས་འགྲོ་ཡོད་པའི་ཕྱིར། དེས་
མཚོན་ནས་ལམ་ལྔ་ཅིག་ཅར་ཐོབ་པ་ཡོད་མེད་དང་། དེ་ལྔའི་སྔ་མ་སྔ་མའི་སྔ་རོལ་དུ་ཕྱི་མ་ཕྱི་མ་ཐོབ་པ་ཡོད་མེད་
དང༌། དེ་ལྔ་རྒྱུ་འབྲས་ཡིན་མིན་དང་། དེ་ལྔའི་དབྱེ་གཞི་དང་། ཐེག་པ་གསུམ་གྱི་དབྱེ་གཞིར་གྱུར་བའི་ལམ་ལམ་
གང་གི་གནས་སྐབས་སུ་ཐོབ་ཚུལ་སོགས་ལ་སྤྲོ་བྱ་མང་ཡང་ཡི་གེ་མང་དོགས་སོ། ། ཁ་ཅིག ཐེག་པ་གསུམ་པོ་གང་
རུང་གི་མཐོང་ལམ་བར་ཆད་མེད་ལམ་ཡིན་ན། བདག་མེད་ཕྲ་རགས་གསུམ་པོ་གང་རུང་མངོན་སུམ་དུ་རྟོགས་
པའི་ལམ་ཡིན་པས་ཁྱབ་སྟེ། འདི་ཉིད་ལས། དེ་ལ་མཐོང་ལམ་ཞེས་བརྗོད་པའི་རྒྱུ་མཚན་ཡོད་དེ། བདག་མེད་ཕྲ་
རགས་གང་རུང་མངོན་སུམ་དུ་གསར་དུ་རྟོགས་པའི་ལམ་ཡིན་པས་ན་དེ་ལྟར་བརྗོད་པའི་ཕྱིར། ཞེས་གསུངས་པའི་
ཕྱིར་ཟེར། ཡང་ཁ་ཅིག ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན།
དེ་གསུམ་པོ་གང་རུང་ཁྱོད་ཀྱི་གཞལ་བྱ་ཡིན་པར་ཐལ། ཁྱོད་དེ་གསུམ་གང་རུང་གཞལ་བྱར་བྱས་ནས་རྟོགས་པའི་
ཕྱིར། འདོད་ན། ཆོས་ཀྱི་བདག་མེད་ཕྲ་མོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཀྱི་
བདག་མེད་རགས་པ་གང་ཞིག གང་ཟག་གི་བདག་མེད་ཕྲ་མོ་ཡིན་པའི་ཕྱིར། རྟགས་དང་པོ་དེར་ཐལ། རང་
རྒྱལ་མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར། རྟགས་གཉིས་པ་དེར་ཐལ། ཉན་ཐོས་མཐོང་
ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར། གཞན་ཡང་། འདི་ཉིད་ལས། མི་སློབ་ལམ། ཉོན་སྒྲིབ་
སྤངས་པའི་ཡེ་ཤེས། དགྲ་བཅོམ་པའི་མཁྱེན་པ་རྣམས་དོན་གཅིག ཞེས་བཤད་པའང་མི་འཐད་དེ། ཐེག་དམན་

· 350 • 
ས་ལམ་དོགས་དཔྱོད།
དགྲ་བཅོམ་པའི་མཁྱེན་པ་མི་སློབ་ལམ་མ་ཡིན་པའི་ཕྱིར་ཏེ། མི་སློབ་ལམ་དང་རྣམ་མཁྱེན་དོན་གཅིག་ཡིན་པའི་
ཕྱིར། གཞན་ཡང་། དབང་རྣོན་གྱི་རྒྱུད་ཀྱི་དང་པོར་སྐྱེས་པའི་སྦྱོར་ལམ་ཆོས་ཅན། སྦྱོར་ལམ་ཆེན་པོ་ཡིན་པར་
ཐལ། དབང་རྣོན་གྱི་རྒྱུད་ཀྱི་སྦྱོར་ལམ་ཡིན་པའི་ཕྱིར། ཁྱབ་སྟེ། དབང་རྣོན་གྱི་རྒྱུད་ཀྱི་སྦྱོར་ལམ་དེ་ཆེན་པོ།
ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། སྦྱོར་ལམ་ཆུང་ངུ་ཡིན་པའི་ཕྱིར་ཏེ། དང་པོར་སྐྱེས་པའི་སྦྱོར་
ལམ་ཡིན་པའི་ཕྱིར། ཁྱབ་སྟེ། དང་པོར་སྐྱེས་པའི་སྦྱོར་ལམ་དེ་ཆུང་དུ། ཞེས་གསུངས་པའི་ཕྱིར། དེས་དབང་
རྟུལ་ལ་ཡང་རིགས་འདྲ། གཞན་ཡང་། ཉན་ཐོས་མཐོང་ལམ་མཉམ་བཞག་ཡེ་ཤེས་ཀྱི་མཚན་ཉིད་བཤད་པ་ཡང་
མི་འཐད་དེ། གཞན་དུ་ན། སྟོང་བ་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། བར་ཆད་མེད་ལམ་དང་རྣམ་གྲོལ་ལམ་གང་ཡང་མ་ཡིན་པའི་
མཉམ་བཞག་ཡེ་ཤེས་ཡིན་པའི་ཕྱིར་ཏེ། འདི་ཉིད་ལས། དེ་གཉིས་གང་རུང་མ་ཡིན་པའི་མཐོང་ལམ་མཉམ་
བཞག་ཡེ་ཤེས་ནི། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་
དང༌། གཉིས་སྟོང་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་དང་།
གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་ལྟ་བུའོ།
ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། རང་ཡུལ་དུ་གྱུར་བའི་གང་ཟག་གི་བདག་མེད་ལ་རྩེ་
གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས་མ་ཡིན་པར་ཐལ། ཆོས་ཅན་དེ་ཡིན་པའི་
ཕྱིར། ཁྱབ་སྟེ། དེ་གཉིས་འགལ་བ་ཡིན་པའི་ཕྱིར་ཏེ། སེམས་ཅན་ས་ན་གང་ཟག་གི་བདག་མེད་ཀྱི་རྣམ་ཅན་
དང་། ཆོས་ཀྱི་བདག་མེད་ཀྱི་རྣམ་ཅན་གཉིས་འགལ་བ་ཡིན་པའི་ཕྱིར་ཟེར། ཡང་ལ་ལས། སྐྱོན་དེ་དག་མེད་
པར་ཐལ། ཚད་མ་ཡིན་ན་རང་གི་གཞལ་བྱར་གྱུར་བའི་བདག་མེད་རྟོགས་པའི་ཚད་མ་ཡིན་པས་ཁྱབ་པའི་ཕྱིར་ཏེ།
གཞི་གྲུབ་ན། ཚད་མའི་གཞལ་བྱར་གྱུར་བའི་བདག་མེད་ཡིན་པས་ཁྱབ་པའི་ཕྱིར་ཟེར་བ་སོགས་ལ་དཔྱད་དགོས་
སོ། ། ཁ་ཅིག ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆོས་ཅན། ཉན་ཐོས་ཀྱི་སྒོམ་ལམ་བར་ཆད་མེད་ལམ་གྱི་
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་ན། རང་གི་ངོས་སྐལ་གྱི་སྤང་བྱ་སྒོམ་སྤང་ཉོན་
སྒྲིབ་སྤང་ཁ་མ་ཡིན་པར་ཐལ། འདོད་པའི་ཕྱིར། འདོད་ན། སྲིད་ཉོན་དགུ་བ་སྤང་ཁ་མ་ཡིན་པར་ཐལ།
འདོད་པའི་ཕྱིར། འདོད་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཡིན་པར་ཐལ། སྲིད་ཉོན་དགུ་
བ་སྤང་ཁ་མའི་ཉན་ཐོས་ཀྱི་བར་ཆད་མེད་ལམ་ཡིན་པའི་ཕྱིར། རྟགས་ཁས། དེ་བཞིན་དུ་ཉན་ཐོས་ཀྱི་སྒོམ་ལམ་
རྣམ་གྲོལ་ལམ་དེ། ཉན་ཐོས་ཀྱི་སྒོམ་ལམ་རྣམ་གྲོལ་ལམ་གྱི་མཚན་ཉིད། དེ་ཡིན་ན། སྲིད་ཉོན་བརྒྱད་པ་སྤངས་
པའི་རྣམ་གྲོལ་ལམ་དུ་ཐལ་བར་འགྱུར་ཏེ། དེའི་ངོས་སྐལ་གྱི་སྤང་བྱ་སྤངས་པ་སྲིད་ཉོན་བརྒྱད་པ་སྤངས་པ་དུས་

• 351 •
ས་ལམ་དོགས་དཔྱོད།
མཉམ་ཡིན་པའི་ཕྱིར། དེ་བཞིན་དུ་རང་ཐོབ་བྱེད་ཀྱི་ཐབས་སུ་གྱུར་བའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་
སྤངས་པའི་ སོ་ སོར་བརྟགས་འགོག་དེ། འགོག་བདེན་གྱི་མཚན་ཉིད་ཡིན་པར་ཕར་ཕྱིན་མཐའ་དཔྱོད་ལས་
གསུངས་པའི་ཕྱིར་ཟེར་ན། འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན་
སངས་རྒྱས་སའི་འགོག་བདེན་དུ་ཐལ། འདོད་པའི་ཕྱིར། ཁྱབ་སྟེ། འགོག་བདེན་ཐོབ་བྱེད་ཀྱི་ཐབས་སུ་གྱུར་
བའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པ་དང་ཤེས་སྒྲིབ་སྤངས་པ་དུས་མཉམ་ཡིན་པའི་ཕྱིར་ཏེ། དེ་
འདྲ་བའི་བར་ཆད་མེད་ལམ་གྱི་ངོས་སྐལ་གྱི་སྤང་བྱ་ལ་ཤེས་སྒྲིབ་ཆུང་ངུའི་ཆུང་ངུ་ཡོད་པའི་ཕྱིར་ཏེ། དེའི་ངོས་སྐལ་
གྱི་སྤང་བྱ་ངོས་འཛིན་རྒྱུ་ཡོད་པའི་ཕྱིར། གལ་ཏེ་སྦྱོར་འགོག་བདེན་ཐོབ་བྱེད་ཀྱི་བར་ཆད་མེད་ལམ་ལས་གཞན་
མེད་པས། སྐྱོན་དེ་དག་མེད་དོ་ཞེ་ན། འོ་ན་འགོག་བདེན་ཆོས་ཅན། མཐོང་ལམ་པའི་རྒྱུད་ཀྱི་འགོག་བདེན་དུ་
ཐལ། མཐོང་ལམ་བར་ཆད་མེད་ལམ་གྱི་སྟོབས་ཀྱིས་ཐོབ་པ་འགོག་བདེན་ཡིན་པའི་ཕྱིར། གཞན་ཡང་། ཉན་
ཐོས་ཀྱི་སྒོམ་ལམ་བར་ཆད་མེད་ལམ་དང་སྒོམ་ལམ་རྣམ་གྲོལ་ལམ་དང་འགོག་བདེན་གསུམ་པོ་རེ་རེ་ནས་ཡོད་ན།
མཚན་ཉིད་དེ་གསུམ་རེ་རེ་ནས་ཡོད་པས་ཁྱབ་པར་ཐལ། དེ་དག་གི་མཚན་ཉིད་འཐད་པའི་ཕྱིར། འདོད་ན། མོ་
གཤམ་གྱི་བུའི་རྒྱུད་ཀྱི་ཉན་ཐོས་ཀྱི་སྒོམ་ལམ་བར་ཆད་མེད་ལམ་སོགས་གསུམ་ཆོས་ཅན། དེར་ཐལ། དེའི་ཕྱིར།
ཞེས་ཟེར་བ་སོགས་ལ་དཔྱད་དགོས་སོ། ། གཞན་ཡང་། ཉན་རང་གཉིས་ཀྱི་ཆོས་མཆོག་ལ་ཆུང་འབྲིང་ཆེ་གསུམ་
གྱི་དབྱེ་བ་མེད་དེ། བྱ་རྫོགས་ཀྱི་ཐུང་མཐའི་སྐད་ཅིག་མའི་ཡུན་ཚད་ཅན་ཡིན་པའི་ཕྱིར། ཞེས་གསུངས་པ་མི་
འཐད་དེ། དེ་ལ་ཆུང་འབྲིང་ཆེ་གསུམ་གྱི་དབྱེ་བ་ཡོད་པའི་ཕྱིར་ཏེ། དེ་ལ་ཐོག་མཐའ་བར་གསུམ་དུ་ཕྱེ་བའི་ཐོག་
མ་དེ་ཆུང་ངུ་བར་བ་དེ་འབྲིང་ཐ་མ་དེ་ཆེན་པོ་ཡིན་པའི་ཕྱིར་ཏེ། དེ་ལམ་ཐོག་མཐའ་བར་གསུམ་ཡོད་པའི་ཕྱིར་ཏེ།
དེ་འདུས་བྱས་ཡིན་པའི་ཕྱིར། ཁྱབ་སྟེ། རིན་ཕྲེང་ལས། ཇི་སྲིད་སྐད་ཅིག་མཐའ་ཡོད་པ། དེ་སྲིད་ཐོག་མཐའ་
དབུས་བརྟགས་དགོས། ། ཞེས་གསུངས་པའི་ཕྱིར། གཞན་ཡང་། ཐེག་ཆེན་གྱི་བྱང་ཆུབ་ཏུ་བགྲོད་པར་བྱེད་
པའམ་དེར་བགྲོད་ཟིན་པ་གང་རུང་གིས་བསྡུས་པའི་ཐེག་ཆེན་གྱི་མཁྱེན་པ་དེ། ཐེག་ཆེན་ལམ་གྱི་མཚན་ཉིད།
ཅེས་བཤད་པའང་མི་འཐད་དེ། གཞན་དུ་ན། ཐེག་ཆེན་གྱི་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། གང་ཡིན། དེ་དག་གི་ཁྱབ་རྟགས་རྣམས་གྲུབ་སྟེ། ཕར་ཕྱིན་མཐའ་དཔྱོད་ལས། སྤྲོས་
བྲལ་མངོན་སུམ་དུ་རྟོགས་པའི་ཡེ་ཤེས་གང་ཞིག མཐར་ཐུག་གི་སར་བགྲོད་ཟིན་པའམ་བགྲོད་བྱེད་གང་རུང་གི་
མཁྱེན་པ་དེ་ཤེར་ཕྱིན་གྱི་མཚན་ཉིད་ཟེར་ན། ཤེར་ཕྱིན་ཆོས་ཅན། མཐར་ཐུག་གི་སར་བགྲོད་ཟིན་ཡིན་པར་ཐལ།
དེ་གང་རུང་གི་མཁྱེན་པ་ཡིན། བགྲོད་བྱེད་ཀྱི་དེ་མ་ཡིན་པའི་ཕྱིར། དང་པོ་གྲུབ་སྟེ། ཤེར་ཕྱིན་ཡིན་པའི་ཕྱིར།
ཁྱབ་པ་ཁས། གཉིས་པ་གྲུབ་སྟེ། སློབ་ལམ་མ་ཡིན་པའི་ཕྱིར། རྟགས་གྲུབ་སྟེ། རྣམ་མཁྱེན་ཁྱོད་ཡིན་པའི་ཕྱིར།

• 352 • ས་ལམ་དོགས་དཔྱོད། 
སམ་
འདོད་མི་ནུས་ཏེ། སློབ་ལམ་ན་ཁྱོད་ཡོད་པའི་ཕྱིར། རྟགས་ཁས། ཞེས་གསུངས་པའི་ཕྱིར། ཁྱབ་སྟེ། མཚན་
ཉིད་དེ་གཉིས་འཐད་མི་འཐད་རིགས་པ་ཀུན་ནས་གསུངས་པའི་ཕྱིར་ཟེར་ན་དཔྱད་དགོས་སོ། ། ཁ་ཅིག ཐེག་
ཆེན་གང་ཟག་ཡིན་ན། དམིགས་པ་ཆེ་བ་སོགས་ཆེན་པོ་བདུན་དང་ལྡན་པས་ཁྱབ་སྟེ། གང་ཟག་གང་ཐེག་ཆེན་
ལམ་དུ་འཇུག་པའི་ཚེ་ཐེག་ཆེན་གྱི་སྡེ་སྣོད་ལ་དམིགས་ནས་ཐོས་སོགས་ཚུལ་བཞིན་དུ་བྱས་པ་ལ་བརྟེན་ནས་འཇུག་
དགོས་པའི་ཕྱིར་ཏེ། དེ་ལྟར་མ་བྱས་པར་ཐེག་ཆེན་ལམ་ལ་འཇུག་པ་མི་སྲིད་པའི་ཕྱིར་ཏེ། འདི་ཉིད་ལས། ཐེག་
ཆེན་གྱི་ལམ་རྣམས་ཆེན་པོ་བདུན་དང་ལྡན་པ་ཡིན་ཏེ། ཞེས་སོགས་དང་། དཀའ་འགྲེལ་རྩོམ་འཕྲོ་ལས། ཐེག་པ་
དམན་པའི་སྡེ་སྣོད་ཀྱི་ཆེད་དུ་བྱ་བའི་གདུལ་བྱར་ཐེག་ཆེན་གང་ཟག་འཇོག་པ་འབྲེལ་མེད་ཡིན་པའི་ཕྱིར། དེར་
ཐལ། ཐེག་པ་ཆེན་པོར་འགྲོ་བ་ལ་ཐེག་པ་ཆེན་པོའི་སྡེ་སྣོད་ལ་སློབ་པ་སོགས་བདུན་གྱི་སྒོ་ནས་འཇོག་པའི་ཕྱིར།
ཞེས་སོགས་དང་། འགྲེལ་བ་ལས། ཆེན་པོ་ཉིད་རྣམ་པ་བདུན་དང་ལྡན་པའི་ཕྱིར་ཐེག་པ་ཆེན་པོ་ཞེས་ངེས་པར་
བརྗོད་དེ་དམིགས་པ་ཆེན་པོ་ཉིད་ནི་མདོ་སྡེ་ལ་སོགས་པའི་ཆོས་རྒྱ་ཆེན་པོ་དཔག་ཏུ་མེད་པ་དང་ལྡན་པའི་ཕྱིར་
རོ། ། ཞེས་གསུངས་པའི་ཕྱིར་ཟེར། ཡང་ཁ་ཅིག དེ་མི་འཐད་པར་ཐལ། ཐེག་ཆེན་ཁས་མི་ལེན་པའི་བྱང་
སེམས་ཡོད་པའི་ཕྱིར་ཏེ། སྐབས་བཞི་བའི་མཐའ་དཔྱོད་ལས། བྱང་སེམས་ཡིན་ན་ཤེར་ཕྱིན་སྟོན་པའི་སྣོད་རུང་
གིས་ཁྱབ་ཟེར་ན། ཉན་ཐོས་སྡེ་བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ།
དེ་ཡོད་པའི་ཕྱིར། འདོད་མི་ནུས་ཏེ། སྔར་བཤད་པའི་དམན་སྒྲིབ་ལ་གནས་པའི་གང་ཟག་ཡིན་པའི་ཕྱིར་ཏེ།
ཐེག་ཆེན་ལ་སྡང་བའི་གང་ཟག་ཡིན་པའི་ཕྱིར་ཏེ། རྒྱུད་བླ་མ་ལས། ཆོས་ལ་ཁོང་ཁྲོ་བདག་ལྟ་དང་། ། ནས།
རང་བྱུང་རྣམས་ཀྱི་སྒྲིབ་རྣམས་བཞི། ། ཞེས་གསུངས་པའི་ཕྱིར། དེས་གནས་མ་བུ་བའི་བྱང་སེམས་སོགས་ཀྱང་
ཁེགས། ཞེས་གསུངས་པའི་ཕྱིར། ཁྱབ་སྟེ། ཐེག་ཆེན་གྱི་སྡེ་སྣོད་ཁས་མི་ལེན་པས་ཐེག་ཆེན་ལ་སློབ་ཚུལ་མེད་པའི་
ཕྱིར། གཞན་ཡང་། ཆོས་ཟབ་མོ་སྟོང་བ་ཉིད་ལ་མི་སྐྲག་པའི་བཟོད་པ་གསར་དུ་ཐོབ་པས་ན་སྦྱོར་ལམ་བཟོད་པ་
ཞེས་བྱའོ། ། ཞེས་བཤད་པ་མི་འཐད་དེ། ཐེག་ཆེན་གྱི་སྦྱོར་ལམ་དྲོད་ནས་སྟོང་བ་ཉིད་ལ་མི་སྐྲག་པའི་བཟོད་པ་
ཐོབ་པའི་ཕྱིར་ཏེ། སྟོང་བ་ཉིད་ལ་མི་སྐྲག་པའི་བཟོད་པ་སྐོར་དགུའི་ནང་གི་ཆུང་ངུ་སྐོར་གསུམ་ཐེག་ཆེན་སྦྱོར་ལམ་
དང་པོ་གསུམ་གྱི་གནས་སྐབས་སུ་རིམ་གྱིས་ཐོབ། འབྲིང་སྐོར་གསུམ་ཐེག་ཆེན་གྱི་སྦྱོར་ལམ་ཆོས་མཆོག་དང་།
མཐོང་ལམ་དང་། མ་དག་ས་བདུན་གྱི་སྐབས་སུ་རིམ་གྱིས་ཐོབ། ཆེན་པོ་སྐོར་གསུམ་དག་ས་གསུམ་གྱི་གནས་
སྐབས་སུ་རིམ་གྱིས་ཐོབ་པའི་ཕྱིར་ཏེ། དེ་འདྲ་བའི་ཐོབ་ཚུལ་ཡོད་པའི་ཕྱིར་ཏེ། དེ་འདྲ་བའི་བཟོད་པ་སྐོར་དགུ་
ཡོད་པའི་ཕྱིར། གཞན་ཡང་། ཐེག་ཆེན་རིགས་ངེས་ཀྱི་སྦྱོར་ལམ་དྲོད་སོགས་བཞི་བོ་རྟོག་པ་ཡིན་པས་རང་ཡུལ་
གསལ་བར་མི་སྣང་ལ། ཞེས་བཤད་པའང་མི་འཐད་དེ། དེ་རེ་རེ་ལ་རྟོག་པ་དང་རྟོག་མེད་གཉིས་གཉིས་ཡོད་པའི་

• 353 •
ས་ལམ་དོགས་དཔྱོད།
ས་གནས་བ ས མ ས ་-------- --
ཕྱིར་ཏེ། ཚོགས་ལམ་དུ་གྱུར་བའི་མངོན་ཤེས་དང་པོ་ལྔ་ཡོད་པ་གང་ཞིག དེ་ཡོད་ན་སྦྱོར་ལམ་རེ་རེ་ལ་ཡང་ཡོད་
དགོས་པའི་ཕྱིར། གལ་ཏེ་སྟོང་ཉིད་རྟོགས་པའི་སྦྱོར་ལམ་དྲོད་སོགས་བཞི་རྟོག་པ་བཅད་ཤེས་སུ་ཕར་ཕྱིན་མཐའ་
དཔྱོད་ལས་གསུངས་པས། དེ་ལ་དགོངས་སོ་ཞེ་ན། དེ་ཡང་མི་འཐད་དེ། དེར་གྱུར་བའི་རྗེས་དཔག་ཡོད་པའི་
ཕྱིར་ཏེ། གསེར་ཕྲེང་ལས། བདག་མེད་ཀྱི་ཁྱད་པར་འགའ་ཞིག་ལ་རྗེས་དཔག་ཀྱང་ཡོད་དོ། ། ཞེས་གསུངས་
པའི་ཕྱིར། གཞན་ཡང་། དེའི་ཚེ་སྦྱོར་ལམ་པ་དེ་མཐོང་ལམ་པར་འཕོས་པ་ཡིན་ཏེ། དཔེར་ན་རྐུན་མ་སྒོར་ཕྱུང་
བ་ལྟ་བུའོ། ། ནས། དེའི་སྐད་ཅིག་གཉིས་པ་ལ་ཤེས་པ་བརྒྱད་ཀྱི་ངོ་བོར་གྱུར་བའི་མཐོང་ལམ་རྣམ་གྲོལ་ལམ་སྐྱེས་
པ་ན་མཐོང་སྤང་སྤངས་པའི་སོ་སོར་བརྟགས་འགོག་ཐོབ་པ་ཡིན་ཏེ། དཔེར་ན་རྐུན་མ་སྒོར་ཕྱུང་སྟེ་སྒོ་བཅད་པ་ལྟ་
བུའོ། ། ཞེས་བཤད་པའང་མི་འཐད་དེ། ལུང་དེས་རྐུན་པོ་ཕྱིར་ཕྱུང་བ་བར་ཆད་མེད་ལམ་དང་། སྒོ་འཕར་
བཅད་པ་རྣམ་གྲོལ་ལམ་དང་སྦྱར་བ་གཏན་ནས་མི་འཐད་པའི་ཕྱིར་ཏེ། དེ་གཉིས་ཀ་བར་ཆད་མེད་ལམ་དང་སྦྱར་
དགོས་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས། དེས་ལམ་དེ་དག་གི་བར་ཆད་མེད་ལམ་གྱིས་སྤང་བྱ་སྤོང་བའི་
ཚུལ་སྟོན་པ་ནི། མཐོང་སྒོམ་གྱི་ལམ་དེ་དག་གིས་བསྡུས་པའི་བར་ཆད་མེད་ལམ་སྐྱེས་པའི་སྟོབས་ཀྱིས་དངོས་སྐལ་
གྱི་སྤང་བྱའི་ས་བོན་ཟད་པ་དུས་མཉམ་པ་ནི་རྐུན་པོ་བྱུང་བ་དང་སྒོ་འཕར་བཅད་པ་ལྟར་དུས་མཉམ་དུ་བྱུང་ལ།
ཞེས་དང་། དེས་ན་གཞུང་འདིས་བར་ཆད་མེད་ལམ་དང་། རྣམ་གྲོལ་ལམ་གཉིས་ཀའི་སྤང་བྱ་སྤོང་ཚུལ་ལ་འཆད་
པ་དོན་དུ་མ་མཐོང་ངོ༌། ། ཞེས་དང་། རྐུན་པོ་ཕྱུང་བ་དང་སྒོ་འཕར་བཅད་པ་དུས་མི་མཉམ་པར་བསམ་ནས།
འདིའི་དགོངས་པ་འཆད་པ་སྐད་བྱེད་པ་ཡང་མི་རིགས་པར་ཤེས་པར་བྱའོ། ། ཞེས་གསུངས་པའི་ཕྱིར། གཞན་
ཡང་། ཐེག་ཆེན་གྱི་སྒོམ་ལམ་བར་ཆད་མེད་ལམ་དང་། རྣམ་གྲོལ་ལམ་གྱི་མཚན་ཉིད་འཐད་མི་འཐད་གཉིས།
སྔར་ཉན་ཐོས་ཀྱི་སྒོམ་ལམ་བར་ཆད་མེད་ལམ་དང་། རྣམ་གྲོལ་ལམ་གྱི་མཚན་ཉིད་འཐད་མི་འཐད་དཔྱད་པ་ལྟར་
རོ། ། གཞན་ཡང་། བྱང་སེམས་སྒོམ་ལམ་བར་ཆད་མེད་ལམ་ཆེན་པའི་ཆེན་པོ་དང་རྒྱུན་མཐའི་བར་ཆད་མེད་
ལམ་དང་། བྱང་སེམས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་རྣམས་དོན་གཅིག་ཏུ་ཤེས་པར་བྱའོ། ། ཞེས་
བཤད་པའང་མི་འཐད་དེ། གཞན་ཡང་། ས་བཅུ་ཐོག་མའི་བར་ཆད་མེད་ལམ་ཆོས་ཅན། རྒྱུན་མཐའི་བར་ཆད་
མེད་ལམ་ཡིན་པར་ཐལ། བྱང་སེམས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་ཡིན་པའི་ཕྱིར་ཏེ། བྱང་
སེམས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་ལ་གཉིས། ཆུང་ངུའི་ཆུང་ངུ་ལ་གཉིས་བྱས་ནས་བཅུ་
གཅིག་ཏུ་ཕྱེ་བའི་ཕྱིར་ཏེ། བར་ཆད་མེད་ལམ་སྐོར་དགུ་བཅུ་གཅིག་ཏུ་ཕྱེ་ཚུལ་གཅིག་ཡོད་པའི་ཕྱིར་ཏེ། སྒོམ་སྤོང་
སྐོར་དགུ་བཅུ་གཅིག་ཏུ་ཕྱེ་ནས་སྤོང་ཚུལ་གཅིག་ཡོད་པའི་ཕྱིར། གཞན་ཡང་། དབྱེ་ན། ཇི་ལྟ་བ་མཁྱེན་པའི་
རྣམ་མཁྱེན་དང་། ཇི་སྙེད་པ་མཁྱེན་པའི་རྣམ་མཁྱེན་གཉིས་ཡོད། ཞེས་བཤད་པ་མི་འཐད་དེ། དེ་གཉིས་དང་

• 354 • ས་ལམ་དོགས་དཔྱོད། 
ཐེག་ཆེན་གྱི་མི་སློབ་ལམ་དོན་གཅིག་ཡིན་པའི་ཕྱིར། ཁྱབ་སྟེ། དེ་དེའི་དབྱེ་བ་ཡང་ཡིན། དེ་དེ་དང་དོན་གཅིག་
ཀྱང་ཡིན་པར་ཁས་ལེན་མི་རུང་བའི་ཕྱིར། གཞན་དུ་ན། རང་བཞིན་གྱི་རྟགས་ཡང་དག་དང་། མ་དམིགས་པའི་
རྟགས་ཡང་དག་གཉིས། རྟགས་ཡང་དག་གི་དབྱེ་བར་ཁས་ལེན་རུང་བར་ཐལ་ལོ། ། འདོད་མི་ནུས་ཏེ། ལེའུ་
དང་པོའི་མཐའ་དཔྱོད་ལས། ཡང་སྔ་ཕྱིའི་མཁས་པ་མང་པོས་གཞི་གྲུབ་ན། དགག་རྟགས་ཡང་དག་དང་རང་
བཞིན་གྱི་རྟགས་ཡང་དག་གིས་ཁྱབ་པ་ཁས་བླངས་ནས། རྟགས་ཡང་དག་ལ་འབྲས་རང་མ་དམིགས་པའི་རྟགས་
ཡང་དག་གསུམ་དུ་ཁས་ལེན་པ་ཚིག་ལ་དངོས་འགལ་ཡིན་པར་གོ་སྟེ། ཤེས་བྱ་ལ་གཞལ་བྱ་དང་། ཡོད་པ་དང་།
དངོས་པོ་གསུམ་དུ་གྲངས་ངེས་པར་ཐལ། རྟགས་ཡང་དག་ལ་འབྲས་བུ་དང་རང་བཞིན་དང་མ་དམིགས་པའི་
རྟགས་ཡང་དག་གསུམ་དུ་གྲངས་ངེས་པའི་ཕྱིར། རྟགས་སོང་། མ་ཁྱབ་ན། རང་བཞིན་གྱི་རྟགས་ཡང་དག་དང་།
མ་དམིགས་པའི་རྟགས་ཡང་དག་གཉིས་རྟགས་ཡང་དག་གི་ཡ་གྱལ་ཡིན་པར་ཐལ། མ་ཁྱབ་པ་དེའི་ཕྱིར། འདོད་
ན། རང་བཞིན་གྱི་རྟགས་ཡང་དག་གི་ཡ་གྱལ་ལ་རྟགས་ཡང་དག་དང་མ་དམིགས་པའི་རྟགས་ཡང་དག་འཇོག་
རིགས་པར་ཐལ། རྟགས་ཡང་དག་དང་རང་བཞིན་གྱི་རྟགས་ཡང་དག་དང་མ་དམིགས་པའི་རྟགས་ཡང་དག་
གསུམ་ཁྱབ་ཆེ་ཆུང་མེད་ཀྱང་ཕྱི་མ་གཉིས་སྔ་མའི་ཡ་གྱལ་དང་། སྔ་མ་ཕྱི་མ་གཉིས་ཀྱི་དབྱེ་གཞི་ཡིན་པའི་ཕྱིར།
འཁོར་གསུམ་ཁས། འདོད་ན། རྟགས་ཡང་དག་ཆོས་ཅན། ཁྱོད་ཁྱོད་ཀྱི་དབྱེ་གཞི་དང་ཁྱོད་ཁྱོད་ཀྱི་ཡ་གྱལ་
གཉིས་ཀ་མ་ཡིན་པར་ཐལ། བདག་མེད་ཡིན་པའི་ཕྱིར། ཞེས་གསུངས་པའི་ཕྱིར། གཞན་ཡང་། ཡེ་ཤེས་ལྔ་ཡོད་
ཅེས་བཤད་པ་མི་འཐད་དེ། ཆོས་དབྱིངས་ཡེ་ཤེས་དེ་མ་ཡིན་པའི་ཕྱིར་ཏེ། ཆོས་དབྱིངས་ཡེ་ཤེས་ངོ་བོ་ཉིད་སྐུ་ཡིན་
པའི་ཕྱིར། གསེར་ཕྲེང་ལས། གཉིས་པ་ལ་གསུམ། ཡེ་ཤེས་ཀྱི་ངོ་བོ། དེའི་རྒྱུ། དེ་སྐུར་བསྟན་པའོ། དང་པོ་ནི།
འཕགས་པ་སངས་རྒྱས་ཀྱི་ས་ལས། ཤིན་ཏུ་འདུས་མ་བྱས་ཀྱི་ས་ནི་རྣམ་པ་ལྔས་བསྡུས་ཏེ་ལྔ་གང་ཞེ་ན། ཆོས་ཀྱི་
དབྱིངས་རྣམ་པར་དག་པ་དང་མེ་ལོང་ལྟ་བུའི་ཡེ་ཤེས་དང་མཉམ་པ་ཉིད་ཀྱི་ཡེ་ཤེས་དང་སོ་སོར་རྟོག་པའི་ཡེ་ཤེས་
དང་བྱ་བ་ནན་ཏན་གྱི་ཡེ་ཤེས་ཡིན་ནོ་ཞེས་སོ། ། དེ་ལ་དང་པོ་ནི་ངོ་བོ་ཉིད་ཀྱི་སྐུ་ཡིན་ལ་ཕྱི་མ་བཞི་ནི། མདོ་སྡེ་
རྒྱན་ལས། མེ་ལོང་ཡེ་ཤེས་མི་གཡོ་སྟེ། ཡེ་ཤེས་གསུམ་ནི་དེ་ལ་བརྟེན། ། མཉམ་པ་ཉིད་དང་སོ་སོར་རྟོག། བྱ་བ་
སྒྲུབ་པ་ཁོ་ནའོ། ། ཞེས་དང་པོ་མི་གཡོ་ཞིང་གཞན་གསུམ་གྱི་རྟེན་དང་ཕྱི་མ་གསུམ་གཡོ་བ་དང་དེ་ལ་བརྟེན་
པའོ། ། ཞེས་གསུངས་པའི་ཕྱིར། གཞན་ཡང་། འདི་ཉིད་ལས། ས་བཅུའི་རྗེས་ཐོབ་ཏུ་ཆོས་ཉིད་རྟོགས་ཚུལ་
བཅུ་བཤད་པའང་ཚིག་ཟིན་ལྟར་ཁས་ལེན་མི་རུང་སྟེ། གསེར་ཕྲེང་ལས། ས་དང་པོར་ཆོས་དབྱིངས་དེ་རྒྱུད་
ཐམས་ཅད་ལ་ཁྱད་པར་མེད་པར་ཀུན་ཏུ་འགྲོ་བའི་དོན་དུ་དང་། ས་གཉིས་པར་དེ་སྒྲིབ་པ་སྤང་རུང་དུ་རྟོགས་པས་
མཆོག་གི་དོན་དང་། ས་གསུམ་པར་ཐོས་པ་ཚོལ་བ་ནི་ཆོས་ཉིད་རྟོགས་པའི་རྒྱུ་མཐུན་པ་སྟེ་རྒྱུའི་མཆོག་ཏུ་རིག་པས་

ས་ལམ་དོགས་དཔྱོད། ： 355 •
ས
རྒྱུ་མཐུན་པ་དོན་གྱི་མཆོག་ཏུ་དང་། ས་བཞི་བར་ཆོས་ལ་སྲེད་པ་ཡང་ལོག་པས་ཆོས་ཉིད་ཡོངས་སུ་འཛིན་པ་མེད་
པའི་དོན་དུ་དང་། ས་ལྔ་བར་བདག་གཞན་ཐམས་ཅད་ཀྱི་རང་བཞིན་ཆོས་ཉིད་དུ་རྟོགས་པས་དེ་རྒྱུད་ཐ་དད་པ་
མེད་པའི་དོན་དུ་དང་། ས་དྲུག་པར་རྟེན་འབྲེལ་གྱི་ཆོས་ཉིད་ལ་ཉོན་མོངས་རྣམ་བྱང་དུ་འགྱུར་བའི་ཆོས་གང་ཡང་
མེད་པར་རྟོགས་པས་དེ་ཉོན་མོངས་དང་རྣམ་དག་མིན་པའི་དོན་དུ་དང་། ས་བདུན་པར་ཆོས་དབྱིངས་ལ་མདོ་ལ་
སོགས་པའི་ཆོས་ཀྱི་མཚན་མ་ཐ་དད་པ་མི་འབྱུང་བས་དེ་ཐ་དད་མེད་པའི་དོན་དུ་དང་། ས་བརྒྱད་པར་མི་སྐྱེ་བའི་
ཆོས་ལ་བཟོད་པ་ཐོབ་པས་ཀུན་བྱང་བྲི་འཕེལ་མེད་པར་རྟོགས་པས་དེ་བྲི་མེད་འཕེལ་མེད་ཀྱི་དོན་དུ་དང་། ཉོན་
ཡིད་དང་འཛིན་པ་སྒོ་ལྔའི་ཤེས་པ་ཡུལ་དང་བཅས་པ་གནས་གྱུར་བས་རིམ་པ་བཞིན་ཆོས་ཉིད་མི་རྟོགས་ཡེ་ཤེས་
དང་ཞིང་དག་པ་ལ་དབང་བའི་གནས་སུ་དང་། ས་དགུ་བར་སོ་སོར་ཡང་དག་པར་རིག་པ་བཞི་ཐོབ་པས་ཆོས་ཉིད་
དེ་ཡེ་ཤེས་ལ་དབང་བའི་གནས་སུ་དང་། ས་བཅུ་བར་ཇི་ལྟར་བཞེད་པ་བཞིན་སྤྲུལ་ནས་སེམས་ཅན་ཀྱི་དོན་བྱེད་
པས་ཆོས་ཉིད་ལས་དབང་བའི་གནས་ཉིད་དུ་རྟོགས་ཏེ། དབང་དེ་གཉིས་ནི་རྣམ་པར་རྟོགས་པ་ཡིད་ཤེས་གནས་
གྱུར་བ་ལས་འབྱུང་བའོ། ། ཞེས་གསུངས་པ་དང་ཤིན་ཏུ་མི་མཐུན་ལ། དེར་གསེར་ཕྲེང་ལྟར་ཁས་ལེན་དགོས་
པའི་ཕྱིར་ཟེར་བ་སོགས་ལ་དཔྱད་དགོས་ཤིང་། གཞན་ཡང་དཔྱད་པར་བྱ་བ་མང་ཡང་འདིར་དེ་ཙམ་ལས་མ་སྤྲོས་
སོ། ། སྨྲས་པ། སྲིད་འབྱོར་བདེ་བའི་ངོ་བོར་མི་འཛིན་པར། ། སྙིང་ནས་ཐར་བ་འདོད་པའི་སྐལ་བཟང་རྣམས།
ས་དང་ལམ་གྱི་གོལ་ས་ཤེས་པའི་ཕྱིར། ། མཁས་པའི་ལེགས་བཤད་དག་ལ་བརྟེན་ན་བཟང་། ། ལྷག་བསམ་དག་
པས་འདིར་འབད་དགེ་བའི་མཐུས། ། སྲིད་མཚོར་འཁྱམས་པའི་འགྲོ་བ་མ་ལུས་པ། ། ཕྲ་རགས་འཁོར་བའི་རྒྱ་
མཚོ་ལས་བརྒལ་ཏེ། ། སྐུ་གསུམ་རིན་ཆེན་གླིང་དུ་ཕྱིན་གྱུར་ཅིག ། བདག་ཀྱང་དེང་ནས་ཚེ་རབས་ཐམས་ཅད་
དུ། ། དལ་འབྱོར་རྟེན་བཟང་འབའ་ཞིག་རིམ་བརྒྱུད་དེ། ། རྒྱལ་བས་བསྔགས་པའི་ལམ་བཟང་འདིར་བརྟེན་
ནས། ། སྐུ་བཞིའི་གོ་འཕང་མྱུར་དུ་ཐོབ་གྱུར་ཅིག ། ཅེས་པ་འདི་ནི་བཙུན་གཟུགས་རབ་འབྱམས་མིང་འཛིན་
དགེ་སློང་ཡེ་ཤེས་རྒྱ་མཚོའམ་མིང་གཞན་ཚངས་སྲས་བཞད་པའི་རྡོ་རྗེས་བྲིས་པའོ། །
ཨོཾ་སྭཱ་སྟི།
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །
སརྦ་མངྒ་ལཾ། །

• 356 . 
དངོས་པོ་བརྒྱད་དང་དོན་བདུན་ཅུའི་རྣམ་གཞག
༄༅། ། དངོས་པོ་བརྒྱད་དང་དོན་བདུན་ཅུའི་ཁྱབ་མཐའི་
རྣམ་གཞག་རིག་ལམ་ཉིན་བྱེད་དབང་པོའི་
སྣང་བ་ཞེས་བྱ་བ་བཞུགས་སོ། །
༄༅། ། ན་མོ་གུ་རུ་མཁྱུ་གྷོཥཱ་ཡ། མི་མཇེད་ཞིང་འདིར་ཐུབ་བསྟན་པད་ཚལ་རྒྱས་བྱེད་མཁྱེན་བརྩེའི་ཚ་ཟེར་
ཅན། ། བརྟུལ་ཞུགས་དྲི་མེད་དཀྱིལ་འཁོར་ཡོངས་རྫོགས་ཆུ་སྐྱེས་གཞོན་ནུར་ཉི་འོད་བཞིན། ། གང་གི་བློ་གྲོས་
ཤེས་བྱ་ཀུན་ལ་ཐོགས་མེད་འཁྲུལ་བ་ཀུན་བྲལ་བ། ། རྗེ་བཙུན་བླ་མ་ཐམས་ཅད་མཁྱེན་པ་ཐུབ་པའི་དབང་བོར་
མགོས་ཕྱག་འཚལ། ། ཐུབ་གསུང་པདྨའི་ཚལ་དུ་ལེགས་འཁྲུངས་པའི། ། དངོས་བརྒྱད་དོན་བདུན་ཅུ་ཡི་ཆུ་སྐྱེས་
ཀྱི། ། འདབ་སྟོང་མ་འདྲེས་གསལ་བར་བྱ་བའི་ཕྱིར། ། རིགས་ལམ་ཉིན་བྱེད་སྣང་བ་འདི་ན་དགོད། ། འདིར་
དངོས་པོ་བརྒྱད་དང་དོན་བདུན་ཅུའི་ཁྱབམཐའ་ཅུང་ཟད་འགོད་པ་ལ། མཁྱེན་གསུམ་རེ་རེ་དང་ཁྱོད་གཉིས་ལ་མུ་
བཞི་ཡོད་ན། སྦྱོར་བཞི་རེ་རེ་དང་ཁྱོད་གཉིས་ལ་མུ་བཞི་ཡོད་པས་ཁྱབ་ཟེར་ན། སངས་རྒྱས་འཕགས་པའི་རྒྱུད་ཀྱི་
སེམས་ཆོས་ཅན། ལྡོག་སྟེ་ཁྱབ་ཟེར་ན། སེམས་ཅན་གྱི་རྒྱུད་ཀྱི་སེམས་ཆོས་ཅན། མེད་པས་ཁྱབ་ཟེར་ན། སེམས་
ཆོས་ཅན། ཁྱོད་ཐོབ་མ་ཐག་པ་དང་རྣམ་མཁྱེན་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་
དང་ལམ་ཤེས་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་སྤངས་པའི་ལམ་ཆོས་ཅན། ལྡོག་
སྟེ་ཁྱབ་ཟེར་ན། མཐོང་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་ཐེག་ཆེན་གྱི་འཕགས་ལམ་
ཆོས་ཅན། ། ཁྱོད་ཐོབ་མ་ཐག་པ་དང་རྣམ་མཁྱེན་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་
དང་གཞི་ཤེས་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་སྤངས་པའི་འགོག་བདེན་ཆོས་
ཅན། ལྡོག་སྟེ་ཁྱབ་ཟེར་ན། ཐེག་ཆེན་མཐོང་ལམ་ཆོས་ཅན། མེད་པས་ཁྱབ་ཟེར་ན། སྟོང་ཉིད་རྟོགས་པའི་ཐེག་
དམན་གྱི་འཕགས་ལམ་དང་ཉོན་སྒྲིབ་སྤངས་པའི་ལམ་གང་རུང་ཆོས་ཅན། དེ་ཡིན་ན། ཁྱོད་ཐོབ་མ་ཐག་པ་དང་
རྣམ་རྫོགས་སྦྱོར་བ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་སྤངས་པའི་ཐེག་ཆེན་གྱི་
འཕགས་ལམ་ཆོས་ཅན། ལྡོག་སྟེ་ཁྱབ་ཟེར་ན། ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་
སེམས་བསྐྱེད་ཆོས་ཅན། དེ་ཡིན་ན། ཁྱོད་ཐོབ་མ་ཐག་པ་དང་རྩེ་སྦྱོར་ཐོབ་མ་ཐག་པ་གཉིས་ལ་མུ་བཞི་ཡོད་པས་
ཁྱབ་ཟེར་ན་སྔར་བཞིན། ལྡོག་སྟེ་ཁྱབ་ཟེར་ན། སྦྱོར་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་
པའི་མེ་ལྟ་བུའི་སེམས་བསྐྱེད་ཆོས་ཅན། དེ་ཡིན་ན། ཁྱོད་ཐོབ་མ་ཐག་པ་དང་སྐད་ཅིག་མའི་སྦྱོར་བ་ཐོབ་མ་ཐག་
པ་གཉིས་ལ་མུ་བཞི་ཡོད་པས་ཁྱབ་ཟེར་ན་སྔར་ལྟར། ལྡོག་སྟེ་ཁྱབ་ཟེར་ན། ཉོན་སྒྲིབ་ཀྱི་དངོས་གཉེན་བར་ཆད་

དངོས་པོ་བརྒྱད་དང་དོན་བདུན་ཅུའི་རྣམ་གཞག • 357 •
མེད་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་སྒྲ་སྙན་ལྟ་བུའི་སེམས་བསྐྱེད་ཆོས་ཅན། ཁྱོད་
འབྲས་བུ་ཆོས་སྐུ་ཡིན་ན། འབྲས་བུ་ཆོས་སྐུ་ཡོད་ན་ཁྱོད་ཡོད་པས་ཁྱབ་པ་ཡོད་པས་ཁྱབ་ཟེར་ན། བུམ་པ་རྟོགས་
པའི་རྣམ་མཁྱེན་ཆོས་ཅན། ཁྱོད་ཐོབ་མ་ཐག་པ་དང་དངོས་པོ་བརྒྱད་ཀྱི་ནང་ནས་གཅིག་ཙམ་ཐོག་མ་ཐག་པ་
གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་དངོས་པོ་བརྒྱད་ཀྱི་ནང་ནས་གཉིས་ཙམ་ཐོབ་མ་ཐག་པ་གཉིས་
ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཆོས་ཅན། ལྡོག་སྟེ་ཁྱབ་ཟེར་ན།
ཚོགས་ལམ་ཆོས་ཅན། མེད་པས་ཁྱབ་ཟེར་ན། གཞི་ཤེས་ཆོས་ཅན། ཁྱོད་ཐོབ་མ་ཐག་པ་དང་ཉོན་སྒྲིབ་སྤངས་
པའི་དངོས་པོ་བརྒྱད་ཀྱི་ནང་ནས་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་
ཉོན་སྒྲིབ་སྤངས་པའི་དངོས་པོ་བརྒྱད་ཀྱི་ནང་ནས་གཉིས་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་
ན། ཐེག་ཆེན་སྦྱོར་ལམ་དང་ཉོན་སྒྲིབ་སྤངས་པའི་གཞི་ཤེས་དང་ལམ་ཤེས་རེ་རེ་ནས་ཆོས་ཅན། ལྡོག་སྟེ་ཁྱབ་ཟེར་
ན། ཐེག་ཆེན་ཚོགས་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་འཕགས་ལམ་ཡིན་པར་གྱུར་
པའི་ཐེག་ཆེན་གྱི་ལམ་ཆོས་ཅན། ཤེས་སྒྲིབ་རགས་པ་སྤངས་པའི་དངོས་པོ་བརྒྱད་ལའང་སྦྱོར་ཚུལ་ཤེས་པར་
བྱའོ། ། ཁྱོད་ཐོབ་མ་ཐག་པ་དང་ཉོན་སྒྲིབ་སྤངས་པའི་དངོས་པོ་བརྒྱད་ཀྱི་ནང་ནས་གཅིག་ཙམ་ཐོབ་མ་ཐག་པ་
གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ཤེས་སྒྲིབ་རགས་པ་སྤངས་པའི་དངོས་པོ་བརྒྱད་ཀྱི་ནང་ནས་
གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཤེས་སྒྲིབ་རགས་པ་སྤངས་པའི་ཐེག་དམན་
གཞི་ཤེས་ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་སྤངས་པའི་ཐེག་དམན་གྱི་ལམ་ཆོས་ཅན། མེད་པས་ཁྱབ་
ཟེར་ན། ཉོན་སྒྲིབ་སྤངས་པའི་གཞི་ཤེས་ལམ་ཤེས་དང་། ཤེས་སྒྲིབ་རགས་པ་སྤངས་པའི་གཞི་ཤེས་ལམ་ཤེས་རེ་རེ་
ནས་ཆོས་ཅན། ཁྱོད་ཐོབ་མ་ཐག་པ་དང་ཉོན་སྒྲིབ་སྤངས་བའི་དངོས་པོ་བརྒྱད་ཀྱི་ནང་ནས་གཉིས་ཙམ་ཐོབ་མ་
ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ཤེས་སྒྲིབ་རགས་པ་སྤངས་པའི་དངོས་པོ་བརྒྱད་ཀྱི་ནང་
ནས་གཉིས་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན་ཤེས་སྒྲིབ་རགས་པ་མ་སྤངས་པའི་ཐེག་ཆེན་
ཚོགས་ལམ་ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་སྤངས་པའི་ཐེག་ཆེན་ཚོགས་ལམ་ཆོས་ཅན། མེད་པས་
ཁྱབ་ཟེར་ན། རྣམ་མཁྱེན་དང་ཐེག་ཆེན་ཚོགས་ལམ་རེ་རེ་ནས་ཆོས་ཅན། ཁྱོད་ཐོབ་མ་ཐག་པ་དང་ས་ལྟ་བུའི་
སེམས་བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་གསེར་ལྟ་བུའི་སེམས་བསྐྱེད་ཐོབ་
མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཚོགས་ལམ་ཆུང་ངུ་ཆོས་ཅན། ལྡོག་སྟེ་ཁྱབ་ཟེར་ན། ཚོགས་
ལམ་འབྲིང་ཆོས་ཅན། མེད་པས་ཁྱབ་ཟེར་ན། མངོན་ཤེས་སུ་གྱུར་བའི་ཚོགས་ལམ་ཆོས་ཅན། གསེར་ལྟ་བུའི་
སེམས་བསྐྱེད་དང་ཟླ་བ་ལྟ་བུའི་སེམས་བསྐྱེད་ལའང་སྔར་ལྟར་སྦྱར། ཁྱོད་ཐོབ་མ་ཐག་པ་དང་ས་ལྟ་བུའི་སེམས་

• 358 . དངོས་པོ་བརྒྱད་དང་དོན་བདུན་ཅུའི་རྣམ་གཞག 
ས
བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་མེ་ལྟ་བུའི་སེམས་བསྐྱེད་ཐོབ་མ་ཐག་པ་
གཉིས་ལ་མུ་བཞི་ཡོད་པས་ཁྱབ་ཟེར་ན། ཚོགས་ལམ་དང་ཉོན་སྒྲིབ་སྤངས་པའི་ས་ལྟ་བུའི་སེམས་བསྐྱེད་རེ་རེ་ནས་
ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་སྤངས་པའི་མེ་ལྟ་བུའི་སེམས་བསྐྱེད་དང་སྦྱོར་ལམ་རེ་རེ་ནས་ཆོས་ཅན།
མེད་པས་ཁྱབ་ཟེར་ན། སྟོད་ཉིད་རྟོགས་པའི་སྒོམ་བྱུང་གི་ཤེས་རབ་ཏུ་གྱུར་བའི་ཐེག་ཆེན་གྱི་ལམ་ཆོས་ཅན། ཁྱོད་
ཐོབ་མ་ཐག་པ་དང་གཏེར་ལྟ་བུའི་སེམས་བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་
རིན་པོ་ཆེ་འབྱུང་གནས་ལྟ་བུའི་སེམས་བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། མཐོང་ལམ་
དང་ཉོན་སྒྲིབ་སྤངས་པའི་གཏེར་ལྟ་བུའི་སེམས་བསྐྱེད་རེ་རེ་ནས་ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་
སྤངས་པའི་རིན་ཆེན་འབྱུང་གནས་ལྟ་བུའི་སེམས་བསྐྱེད་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་
མཐོང་ལམ་དང་ས་གཉིས་པའི་སྒོམ་ལམ་གང་རུང་ཆོས་ཅན། ཁྱོད་ཐོབ་མ་ཐག་པ་དང་མོས་པ་སྤྱོད་པའི་སེམས་
བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ལྷག་བསམ་དག་པའི་སེམས་བསྐྱེད་ཐོབ་
མ་ཐག་གཉིས་ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་སྤངས་པའི་ས་ལྟ་བུའི་སེམས་བསྐྱེད་ཆོས་ཅན། ལྡོག་སྟེ་
ཁྱབ་ཟེར་ན། ཉོན་སྒྲིབ་སྤངས་པའི་གཏེར་ལྟ་བུའི་སེམས་བསྐྱེད་ཆོས་ཅན། མེད་པས་ཁྱབ་ཟེར་ན། འཕགས་
ལམ་དུ་གྱུར་བའི་སེམས་བསྐྱེད་ཆོས་ཅན། ཁྱོད་ཐོབ་མ་ཐག་པ་དང་ལྷག་བསམ་དག་པའི་སེམས་བསྐྱེད་ཐོབ་མ་
ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་རྣམ་པར་སྨིན་པའི་སེམས་བསྐྱེད་ཐོབ་མ་ཐག་པ་གཉིས་
ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་སྤངས་པའི་གཏེར་ལྟ་བུའི་སེམས་བསྐྱེད་ཆོས་ཅན། ལྡོག་སྟེ་ཁྱབ་ཟེར་
ན། ཉོན་སྒྲིབ་སྤངས་པའི་ཡིད་བཞིན་ནོར་བུ་ལྟ་བུའི་སེམས་བསྐྱེད་ཆོས་ཅན། མེད་པས་ཁྱབ་ཟེར་ན། ཤེས་སྒྲིབ་
རགས་པ་སྤངས་པའི་གཏེར་ལྟ་བུའི་སེམས་བསྐྱེད་དང་ཉོན་སྒྲིབ་སྤངས་པའི་ཡིད་བཞིན་ནོར་བུ་ལྟ་བུའི་སེམས་
བསྐྱེད་གང་རུང་ཆོས་ཅན། ཁྱོད་ཐོབ་མ་ཐག་པ་དང་རྣམ་པར་སྨིན་པའི་སེམས་བསྐྱེད་ཐོབ་མ་ཐག་པ་གཉིས་ལ་མུ་
བཞི་ཡོད་ན། ཁྱོད་ཐོབ་མ་ཐག་པ་དང་སྒྲིབ་པ་སྤངས་པའི་སེམས་བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་པས་
ཁྱབ་ཟེར་ན། འདོད་ཉོན་བདུན་པའི་དངོས་གཉེན་བར་ཆད་མེད་ལམ་ཆོས་ཅན། ལྡོག་སྟེ་ཁྱབ་ཟེར་ན། ཉོན་
སྒྲིབ་སྤངས་པའི་ས་ལྟ་བུའི་སེམས་བསྐྱེད་ཆོས་ཅན། མེད་པའི་ཁྱབ་ཟེར་ན། ཉོན་སྒྲིབ་སྤངས་པའི་ཡིད་བཞིན་
ནོར་བུ་ལྟ་བུའི་སེམས་བསྐྱེད་ཆོས་ཅན། ཁྱོད་ཐོབ་མ་ཐག་པ་དང་ཉོན་སྒྲིབ་སྤངས་པའི་མོས་པ་སྤྱོད་པའི་སེམས་
བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་ཤེས་སྒྲིབ་རགས་པ་སྤངས་པའི་མོས་པ་
སྤྱོད་པའི་སེམས་བསྐྱེད་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཤེས་སྒྲིབ་རགས་པ་སྤངས་པའི་ས་
ལྟ་བུའི་སེམས་བསྐྱེད་ཆོས་ཅན། ལྡོག་སྟེ་ཁྱབ་ཟེར་ན། ཉོན་སྒྲིབ་སྤངས་པའི་ས་ལྟ་བུའི་སེམས་བསྐྱེད་ཆོས་ཅན།

• 359 •
དངོས་པོ་བརྒྱད་དང་དོན་བདུན་ཅུའི་རྣམ་གཞག
མེད་པས་ཁྱབ་ཟེར་ན། ས་ལྟ་བུའི་སེམས་བསྐྱེད་ཆོས་ཅན། དེས་སེམས་བསྐྱེད་གཞན་གསུམ་ལའང་རིགས་བསྒྲེ།
ཁྱོད་དང་ཐེག་ཆེན་གྱི་གདམས་ངག་གཉིས་ལ་མུ་བཞི་ཡོད་ན། ཁྱོད་དང་ཐེག་དམན་གྱི་གདམས་ངག་གཉིས་ལ་མུ་
བཞི་ཡོད་པས་ཁྱབ་ཟེར་ན། སྐྱེ་བ་སྔ་ཕྱི་བདེན་པར་མེད་ཅེས་བརྗོད་པའི་སྒྲ་ཆོས་ཅན། ལྡོག་སྟེ་ཁྱབ་ཟེར་ན།
ཀུན་བཏགས་བདེན་གྲུབ་ཅེས་བརྗོད་པའི་སྒྲ་ཆོས་ཅན། མེད་པས་ཁྱབ་ཟེར་ན། གཟུགས་མི་རྟག་པར་སྟོན་པའི་
བསྟན་བཅོས་ཆོས་ཅན། ཐེག་ཆེན་གྱི་གདམས་ངག་ཡིན་ན་ཁྱོད་རྒྱུད་ལྡན་གྱི་གང་ཟག་དང་བསྟན་པར་ཞུགས་པའི་
གང་ཟག་གཉིས་ལ་མུ་བཞི་མེད་པས་ཁྱབ་ཟེར་ན། བཀའ་བརྒྱད་སྟོང་བ་ཆོས་ཅན། ཐེག་དམན་གྱི་གདམས་ངག་
ལའང་འདྲ། འདིར་བསྟན་དངོས་བསྟན་གཙོ་བོའི་སྦྱོར་ལམ་བཅུ་གཉིས་པོ་གང་རུང་དང་ཁྱོད་གཉིས་ལ་མུ་བཞི་
ཡོད་ན། སྦྱོར་ལམ་བཅུ་གཉིས་པོ་གང་རུང་དང་ཁྱོད་གཉིས་ལ་མུ་བཞི་ཡོད་པས་ཁྱབ་ཟེར་ན། སྟོང་ཉིད་རྟོགས་
པའི་སྦྱོར་ལམ་དྲོད་ཆུང་ངུ་ཆོས་ཅན། ལྡོག་སྟེ་ཁྱབ་ཟེར་ན། ཉན་ཐོས་ཀྱི་སྦྱོར་ལམ་ཆོས་ཅན། མེད་པས་ཁྱབ་
ཟེར་ན། སྟོང་ཉིད་རྟོགས་པའི་སྦྱོར་ལམ་ཆོས་ཅན། རང་བཞིན་གནས་རིགས་དང་ཁྱོད་གཉིས་ལ་མུ་བཞི་ཡོད་ན།
རྒྱས་འགྱུར་ཀྱི་རིགས་དང་ཁྱོད་གཉིས་ལ་མུ་བཞི་ཡོད་པས་ཁྱབ་ཟེར་ན། སོ་སྐྱེའི་རྒྱུད་ཀྱི་ཆོས་ཉིད་ཆོས་ཅན། ལྡོག་
སྟེ་ཁྱབ་ཟེར་ན། སོ་སྐྱེའི་རྒྱུད་ཀྱི་ཤེས་པ་ཆོས་ཅན། མེད་པས་ཁྱབ་ཟེར་ན། སོ་སྐྱེའི་རྒྱུད་ཀྱི་ཆོས་ཆོས་ཅན། རྒྱས་
འགྱུར་གྱི་རིགས་ཡིན་ན། ཁྱོད་རང་བཞིན་གནས་རིགས་ཡིན་པར་ཁས་ལེན་པའི་ནང་བའི་གྲུབ་མཐའ་མེད་པས་
ཁྱབ་ཟེར་ན། ཟག་མེད་སེམས་ཀྱི་ས་བོན་དང་། དགེ་རྩ་གསུམ་རྣམས་ཆོས་ཅན། མེད་པ་ཡིན་ན། ཁྱོད་རང་
བཞིན་གནས་རིགས་ཡིན་པར་ཁས་ལེན་བའི་ནང་བའི་གྲུབ་མཐའ་སྨྲ་བ་མེད་པས་ཁྱབ་ཟེར་ན། ཚོགས་ལམ་རང་
བཞིན་གྱི་མ་གྲུབ་པ་ཆོས་ཅན། ཁྱོད་ཐོབ་མ་ཐག་པ་དང་ཉོན་སྒྲིབ་སྤངས་པའི་སེམས་བསྐྱེད་ཉེར་གཉིས་ཀྱི་ནང་
ནས་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་རྟེན་ཆོས་སྒྲུབ་པ་བཅུ་གསུམ་གྱི་
ནང་ནས་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཐེག་ཆེན་སྦྱོར་ལམ་དྲོད་ཆོས་ཅན།
ལྡོག་སྟེ་ཁྱབ་ཟེར་ན། སྦྱོར་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་མེ་ལྟ་བུའི་སེམས་བསྐྱེད་
ཆོས་ཅན། ཁྱོད་ཐོབ་མ་ཐག་པ་དང་ཉོན་སྒྲིབ་སྤངས་པའི་སེམས་བསྐྱེད་ཉེར་གཉིས་ཀྱི་གཅིག་ཙམ་ཐོབ་མ་ཐག་པ་
གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་རྟེན་ཆོས་སྒྲུབ་པ་བཅུ་གསུམ་གྱི་ནང་ནས་གསུམ་ཙམ་ཐོབ་མ་
ཐག་གཉིས་ལ་མུ་བཞི་ཡོད་པས་ཁྱབ་ཟེར་ན། ཉོན་སྒྲིབ་སྤངས་པའི་ས་ལྟ་བུའི་སེམས་བསྐྱེད་ཆོས་ཅན། ལྡོག་སྟེ་
ཁྱབ་ཟེར་ན། མཐོང་ལམ་ཆོས་ཅན། མེད་པས་ཁྱབ་ཟེར་ན། ཉོན་སྒྲིབ་སྤངས་པའི་གཏེར་ལྟ་བུའི་སེམས་བསྐྱེད་
ཆོས་ཅན། དེས་གཞན་རྣམས་དང་། ཉོན་སྒྲིབ་དང་ཤེས་སྒྲིབ་རགས་པ་སྤངས་པའི་དངོས་པོ་བརྒྱད་དང་སྦྱོར་
ལམ་བཅུ་གཉིས་དང་སྦྱར་བར་བྱའོ། ། རྟེན་ཆོས་སྒྲུབ་པ་བཅུ་གསུམ་གྱི་ས་མཚམས་ནི། རྟོགས་པའི་ཆོས་དྲུག་ནི།

• 360 . .་ ད ངོས་པོ་བརྒྱད་དང་དོན་བདུན་ཅུའི་རྣམ་གཞག
-- - -- - --- ་་་མ
ཐེག་ཆེན་སྦྱོར་ལམ་དྲོད་སོགས་བཞི་མཐོང་སྒོམ་སྤྱི་དང་འདྲ་ལ། གཉེན་པོ་དང་སྤོང་བའི་སྒྲུབ་པ་ཐེག་ཆེན་གྱི་བར་
ཆད་མེད་ལམ་ཐམས་ཅད་དང་། དེ་དག་ཡོངས་སུ་གཏུགས་པའི་རྣམ་གྲོལ་ལམ་ནི། ཐེག་ཆེན་མཐོང་ལམ་རྣམ་
གྲོལ་ལམ་ཡན་ཆད་དང་། ཤེས་རབ་སྙིང་བརྩེ་ནི་རྣམ་གྲོལ་ལམ་ཡན་ཆད་དང་སློབ་མ་དང་ཐུན་མོང་མིན་པའི་དེ་ནི་
ས་དགུ་བ་དང་། ཐ་མ་གཉིས་ས་བཅུ་བའི་གནས་སྐབས་ཏེ་རྣམ་བཤད་ལྟར་རོ། ། དམིགས་པ་བཅུ་གཅིག་གི་ནང་
ནས་དྲུག་ཙམ་རྒྱུད་ལྡན་གྱི་གང་ཟག་དང་ཁྱོད་གཉིས་ལ་མུ་བཞི་ཡོད་ན། དེའི་ནང་ནས་བརྒྱད་ཙམ་རྒྱུད་ལྡན་གྱི་
གང་ཟག་དང་ཁྱོད་གཉིས་ལ་མུ་བཞི་ཡོད་པས་ཁྱབ་ཟེར་ན། འདོད་པའི་རྟེན་ཅན་གྱི་སོ་སྐྱེ་ཆོས་ཅན། ལྡོག་སྟེ་ཁྱབ་
ཟེར་ན། འདོད་པའི་རྟེན་ཅན་གྱི་འཕགས་པ་ཆོས་ཅན། མེད་པས་ཁྱབ་ཟེར་ན། གཟུགས་ཀྱི་རྟེན་ཅན་གྱི་གང་
ཟག་ཆོས་ཅན། ཁྱོད་ཐོབ་མ་ཐག་པ་དང་དམིགས་པ་བཅུ་གཅིག་གི་ནང་ནས་གསུམ་ཙམ་ཐོབ་མ་ཐག་པ་གཉིས་ལ་
མུ་བཞི་ཡོད་ན། ཁྱོད་ཐོབ་མ་ཐག་པ་དང་རྟེན་ཆོས་སྒྲུབ་པ་བཅུ་གསུམ་གྱི་ནང་ནས་གསུམ་ཙམ་ཐོབ་མ་ཐག་པ་
གཉིས་ལ་མུ་བཞི་ཡོད་པས་ཁྱབ་ཟེར་ན། ཐེག་ཆེན་མཐོང་ལམ་ཆོས་ཅན།. ལྡོག་སྟེ་ཁྱབ་ཟེར་ན། མཐོང་ལམ་ཆོས་
ཅན། མེད་པས་ཁྱབ་ཟེར་ན། རང་རྒྱལ་མཐོང་ལམ་དང་ཐེག་ཆེན་མཐོང་ལམ་གང་རུང་ཆོས་ཅན། ཆེད་དུ་བྱ་བ་
གསུམ་ཐོབ་མ་ཐག་པ་དང་ཁྱོད་ཐོབ་མ་ཐག་པ་གཉིས་ལ་མུ་བཞི་ཡོད་ན། དམིགས་པ་བཅུ་གཅིག་གི་ནང་གི་གཅིག་
ཙམ་ཐོབ་མ་ཐག་པ་གཉིས་ལ་མུ་བཞི་མེད་པས་ཁྱབ་ཟེར་ན། ཉོན་སྒྲིབ་སྤངས་པའི་ལམ་ཆོས་ཅན། ཁྱོད་ཐོབ་མ་
ཐག་པ་དང་སྒྲུབ་པ་བཞིའི་ནང་ནས་གཉིས་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་ན། ཁྱོད་ཐོབ་མ་ཐག་པ་དང་
ཚོགས་སྒྲུབ་བཅུ་བདུན་གྱི་ནང་ནས་གཉིས་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། ཚོགས་
ལམ་ཆོས་ཅན། ལྡོག་སྟེ་ཁྱབ་ཟེར་ན། མཐོང་ལམ་ཆོས་ཅན། མེད་པས་ཁྱབ་ཟེར་ན། ཚོགས་ལམ་དང་མཐོང་
ལམ་གང་རུང་ཆོས་ཅན། ཁྱོད་ཐོབ་མ་ཐག་པ་དང་སྒྲུབ་པ་བཞིའི་ནང་ནས་གཅིག་ཙམ་ཐོབ་མ་ཐག་པ་གཉིས་ལ་མུ་
བཞི་ཡོད་ན། ཁྱོད་ཐོབ་མ་ཐག་པ་དང་འཇུག་སྒྲུབ་ཐོབ་མ་ཐག་པ་གཉིས་ལ་མུ་བཞི་ཡོད་པས་ཁྱབ་ཟེར་ན། འདོད་
ཉོན་བདུན་པའི་དངོས་གཉེན་བར་ཆད་མེད་ལམ་ཆོས་ཅན། ལྡོག་སྟེ་ཁྱབ་བམ་སྙམ། མེད་པས་ཁྱབ་ཟེར་ན།
སྦྱོར་ལམ་ཆོས་ཅན། ཁྱོད་ཐོབ་མ་ཐག་པ་དང་ལམ་ཤེས་མཚོན་བྱེད་ཀྱི་ཆོས་བཅུ་གཅིག་གི་ནང་ནས་གཉིས་ཙམ་
ཐོབ་མ་ཐག་པ་གཉིས་ལ་མུ་བཞི་ཡོད་པའི་ལམ་ཡིན་ལ། ཁྱོད་ཐོབ་མ་ཐག་པ་དང་རྣམ་མཁྱེན་མཚོན་བྱེད་ཀྱི་ཆོས་
བཅུའི་ནང་ནས་གཉིས་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པའི་ལམ་མ་ཡིན་པའི་མུ་ཡོད་དེ། སྒོམ་ལམ་དེ་
ཡིན་པའི་ཕྱིར་ཏེ། དེ་དང་སྒྲུབ་པ་སྒོམ་ལམ་རྣམ་དག་སྒོམ་ལམ་གཉིས་ཐོབ་མ་ཐག་པ་གཉིས་ལ་མུ་བཞི་ཡོད་པའི་
ཕྱིར། དེ་ལས་ལྡོག་པའི་མུ་ཡོད་དེ། ཚོགས་ལམ་དེ་ཡིན་པའི་ཕྱིར་ཏེ། དེ་དང་སེམས་བསྐྱེད་གོ་སྒྲུབ་གཉིས་ཐོབ་
མ་ཐག་པ་ལ་མུ་བཞི་ཡོད་པའི་ཕྱིར། གཉིས་ཀ་ཡིན་པ་ཡོད་དེ། སྒོམ་ལམ་དང་མ་ངེས་པའི་རིགས་ཅན་གྱི་ཚོགས་

• 361 •
དངོས་པོ་བརྒྱད་དང་དོན་བདུན་ཅུའི་རྣམ་གཞག
ལམ་གང་རུང་དེ་ཡིན་པའི་ཕྱིར་ཏེ། དེ་དང་སྒྲུབ་པ་སྒོམ་ལམ་རྣམ་དག་སྒོམ་ལམ་གཉིས་ཙམ་ཐོབ་མ་ཐག་པ་གཉིས་
ལ་ཡང་མུ་བཞི་ཡོད། དེ་དང་སེམས་བསྐྱེད་གོ་སྒྲུབ་ཐོབ་མ་ཐག་པ་ལ་ཡང་མུ་བཞི་ཡོད་པའི་ཕྱིར། གཉིས་ཀ་མ་
ཡིན་པ་སླ། དེ་ལྟར་སྦྱར་ན་ལམ་ཤེས་མཚོན་བྱེད་ཀྱི་ཆོས་བཅུ་གཅིག་གི་ནང་ནས་གཉིས་ཙམ་དང་། དངོས་པོ་
བརྒྱད་ཀྱི་ནང་ནས་གཉིས་ཙམ་ཐོབ་མ་ཐག་པ་ལ་མུ་བཞི་ཡོད་ཚུལ་ཤེས་པར་བྱའོ། ། གཞི་ཤེས་མཚོན་བྱེད་ཀྱི་ཆོས་
དགུ་བོ་གང་རུང་དང་མུ་བཞི་ཡོད་པའི་ལམ་ཡིན་ལ། ལམ་ཤེས་མཚོན་བྱེད་ཀྱི་ཆོས་བཅུ་གཅིག་པོ་གང་རུང་དང་མུ་
བཞི་ཡོད་པའི་ལམ་མ་ཡིན་པའི་མུ་ཡོད་དེ། ཐེག་དམན་གྱི་ལམ་དེ་ཡིན་པའི་ཕྱིར། དེ་ལས་ལྡོག་པ་ཡོད་དེ་གཉེན་
པོ་ཕྱོགས་ཀྱི་གཞི་ཤེས་དེ་ཡིན་པའི་ཕྱིར། གཉིས་ཀ་ཡིན་པ་ཡོད་དེ། གང་ཟག་གི་བདག་མེད་རྟོགས་པའི་ལམ་དེ་
ཡིན་པའི་ཕྱིར། གཉིས་ཀ་མ་ཡིན་པ་སླ། དེ་ལྟར་སྦྱར་ན་དངོས་པོ་བརྒྱད་པོ་གང་རུང་དང་རྩེ་སྦྱོར་བདུན་པོ་གང་
རུང་དང་མུ་བཞི་ཡོད་ཚུལ་ཤེས་པར་བྱའོ། ། གཞི་ཤེས་མཚོན་བྱེད་ཀྱི་ཆོས་དགུའི་ནང་གི་གཉིས་ཙམ་དང་མུ་བཞི་
ཡོད་པའི་ལམ་ཡིན་ལ། ལམ་ཤེས་མཚོན་བྱེད་ཀྱི་ཆོས་བཅུ་གཅིག་གི་ནང་གི་གཉིས་ཙམ་དང་མུ་བཞི་ཡོད་པའི་ལམ་
མ་ཡིན་པའི་མུ་ཡོད་དེ། བདག་མེད་རྟོགས་པའི་ཐེག་དམན་གྱི་ལམ་དེ་ཡིན་པའི་ཕྱིར་ཏེ། དེ་དང་འབྲས་ཡུམ་ལ་
རིང་པའི་གཞི་ཤེས་དང་མི་མཐུན་ཕྱོགས་ཀྱི་གཞི་ཤེས་གཉིས་ཙམ་ལ་མུ་བཞི་ཡོད་པའི་ཕྱིར། དེ་ལས་ལྡོག་པ་ཡོད་དེ།
སྒོམ་ལམ་དང་སྒོམ་ལམ་གྱི་བྱེད་པ་གང་རུང་མ་ཡིན་པའི་ཐེག་ཆེན་སེམས་བསྐྱེད་དེ་ཡིན་པའི་ཕྱིར་ཏེ། དེ་དང་ལམ་
ཤེས་ཀྱི་ཡན་ལག་དང་ཐེག་ཆེན་མཐོང་ལམ་གཉིས་ཙམ་ལ་མུ་བཞི་ཡོད་པའི་ཕྱིར། གཉིས་ཀ་ཡིན་པའི་མུ་ཡོད་དེ།
མཐོང་ལམ་མན་ཆད་ལ་གནས་པའི་གང་ཟག་གི་རྒྱུད་ཀྱི་སྙིང་རྗེ་ཆེན་པོ་དེ་ཡིན་པའི་ཕྱིར་ཏེ། དེ་དང་སྙིང་རྗེ་ཞི་ལ་
མི་གནས་པའི་ལམ་ཤེས་དང་མཐོང་ལམ་གཉིས་ཙམ་ལ་མུ་བཞི་ཡང་ཡོད། ལམ་ཤེས་ཀྱི་ཡན་ལག་དང་ཐེག་ཆེན་
མཐོང་ལམ་གཉིས་ཙམ་ལ་ཡང་མུ་བཞི་ཡོད་པའི་ཕྱིར། གཉིས་ཀ་མ་ཡིན་པ་སླ། མཁྱེན་གསུམ་སྦྱོར་བའི་མི་མཐུན་
ཕྱོགས་བརྒྱད་དང་དོན་གསུམ་གྱི་ནང་ནས་གཉིས་ཙམ་གྱི་ཞེན་ཡུལ་མེད་པར་རྟོགས་པའི་བློ་དང་འགག་རྟོག་གཉིས་
ལ་མུ་བཞི་ཡོད་དེ། སྡུག་བདེན་མི་རྟག་པར་རྟོགས་མ་ཐག་པའི་བློ་དང་པོ་དང་། སྡུག་བདེན་གྱི་སྟེང་གི་སྟོང་ཉིད་
རྟོགས་པའི་རྗེས་དཔག་གཉིས་པ་དང་། སྡུག་བདེན་གྱི་སྟེང་གི་སྟོང་པ་རྟོགས་ལ་བདག་མེད་མ་རྟོགས་པའི་རྗེས་
དཔག་གསུམ་པ་ཡིན་ཞིང་། གཉིས་ཀ་མ་ཡིན་པ་སླའོ། ། ཁྱོད་ཐོབ་མ་ཐག་པ་དང་སྦྱོར་པ་ཉི་ཤུའི་ནང་ནས་ལྔ་ཙམ་
ཐོབ་མ་ཐག་པ་གཉིས་ལ་མུ་བཞི་ཡོད་པའི་ལམ་ཡིན་ལ། ཁྱོད་ཐོབ་མ་ཐག་པ་དང་སྦྱོར་བ་ཉི་ཤུའི་ནང་ནས་གཅིག་
ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པའི་ལམ་མ་ཡིན་པའི་མུ་ཡོད་དེ། ཉོན་སྒྲིབ་སྤངས་པའི་ཡིད་བཞིན་ནོར་
བུ་ལྟ་བུའི་སེམས་བསྐྱེད་དེ་ཡིན་པའི་ཕྱིར་ཏེ། དེ་ཐོབ་མ་ཐག་པ་དང་སྦྱོར་བ་ཉི་ཤུའི་ནང་གི་འཕེལ་འགྲིབ་མེད་
སོགས་ལྔ་ཐོབ་མ་ཐག་པ་གཉིས་ལ་མུ་བཞི་ཡོད་པའི་ཕྱིར་ཏེ། སྦྱོར་བ་ཉི་ཤུའི་དང་པོ་ལྔ་ཚོགས་ལམ་ཆུང་ངུ་ནས་རྒྱུན་

• 362 • ་ ད ངོས་པོ་བརྒྱད་དང་དོན་བདུན་ཅུའི་རྣམ་གཞག
མཐའི་བར་དུ་ཡོད། ཚེགས་ཆེན་གྱི་དེ་ཚོགས་ལམ་ན་ཡོད། ལུང་བསྟན་ཐོབ་པའི་དེ། ཕྱིར་མི་ལྡོག་པའི་དེ།
ངེས་འབྱུང་གི་དེ། བར་ཆད་མེད་པའི་དེ་བཞི་སྦྱོར་ལམ་བཞིའི་གནས་སྐབས་ན་ཡོད། བྱང་ཆུབ་ཉེ་བའི་དེ་མཐོང་
ལམ་ན་ཡོད། སངས་རྒྱས་མྱུར་བའི་དེ་མ་དག་ས་བདུན་ན་ཡོད། གཞན་དོན་གྱི་དེ། འཕེལ་འགྲིབ་མེད་པའི་དེ།
ཆོས་ཆོས་མིན་སོགས་མི་མཐོང་པའི་དེ། བསམ་མི་ཁྱབ་ཀྱི་དེ། རྣམ་པར་མི་རྟོགས་པའི་དེ་ལྔས་བརྒྱད་པ་ན་ཡོད།
འབྲས་བུ་རིན་ཆེན་སྦྱིན་བྱེད་ཀྱི་དེ་ས་དགུ་བ་ན་ཡོད། ཉེས་སེལ་དག་པའི་དེ་ས་བཅུ་བ་ན་ཡོད། ས་མཚམས་སྦྱོར་
བ་ཚོགས་ལམ་ནས་ས་བདུན་པའི་བར་དུ་ཡོད་པའི་ཕྱིར། དེ་ལས་ལྡོག་པ་ཡོད་དེ། ཉོན་སྒྲིབ་སྤངས་པའི་གཏེར་ལྟ་
བུའི་སེམས་བསྐྱེད་དེ་ཡིན་པའི་ཕྱིར་ཏེ། དེ་དང་བྱང་ཆུབ་ཉེ་བའི་སྦྱོར་བ་ཐོབ་མ་ཐག་པ་གཉིས་ལ་མུ་བཞི་ཡོད་པའི་
ཕྱིར། གཉིས་ཀ་ཡིན་པ་ཡོད་དེ། འདོད་ཉོན་དྲུག་པ་སྤངས་པའི་ཐེག་ཆེན་གྱི་བར་ཆད་མེད་ལམ་དེ་ཡིན་པའི་ཕྱིར་
ཏེ། དེ་དང་བྱང་ཆུབ་ཉེ་བའི་སྦྱོར་བ་ཐོབ་མ་ཐག་པ་གཉིས་ལ་ཡང་མུ་བཞི་ཡོད། དེ་དང་འཕེལ་འགྲིབ་མེད་སོགས་
ལྔ་ཐོབ་མ་ཐག་པ་ལ་ཡང་མུ་བཞི་ཡོད་པའི་ཕྱིར། གཉིས་ཀ་མ་ཡིན་པ་སླ། ཁྱོད་ཐོབ་མ་ཐག་པ་དང་སྦྱོར་བ་ཉི་ཤུའི་
ནང་གི་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད། ཁྱོད་ཐོབ་མ་ཐག་པ་དང་རྣམ་མཁྱེན་མཚོན་བྱེད་ཀྱི་ཆོས་
བཅུའི་ནང་གི་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པའི་ལམ་ཡིན་ལ། ཁྱོད་ཐོབ་མ་ཐག་པ་དང་རྣམ་
མཁྱེན་མཚོན་བྱེད་ཀྱི་ཆོས་བཅུའི་ནང་གི་གཉིས་ཙམ་ཐོབ་མ་ཐག་པ་གཉིས་ལ་མུ་བཞི་ཡོད། ཁྱོད་ཐོབ་མ་ཐག་པ་
དང་དངོས་པོ་བརྒྱད་ཀྱི་ནང་གི་གཉིས་ཙམ་ཐོབ་མ་ཐག་པ་གཉིས་ལ་མུ་ཡོད་པའི་ལམ་མ་ཡིན་པའི་མུ་ཡོད་དེ།
འདོད་ཉོན་དྲུག་པ་སྤངས་པའི་ཐེག་ཆེན་གྱི་བར་ཆད་མེད་ལམ་དེ་ཡིན་པའི་ཕྱིར་ཏེ། དེ་དང་བྱང་ཆུབ་ཉེ་བའི་སྦྱོར་
བ་ཐོབ་མ་ཐག་པ་ལ་མུ་བཞི་ཡོད། ངེས་འབྱུང་སྒྲུབ་པ་ཐོབ་མ་ཐག་པ་ལ་ཡང་མུ་བཞི་ཡོད་པའི་ཕྱིར། དེ་ལས་ལྡོག་
པ་ཡོད་དེ། ཉོན་སྒྲིབ་སྤངས་པའི་སེམས་བསྐྱེད་དེ་ཡིན་པའི་ཕྱིར་ཏེ། དེ་དང་སེམས་བསྐྱེད་གོ་སྒྲུབ་གཉིས་ཙམ་
ཐོབ་མ་ཐག་པ་ལ་མུ་བཞི་ཡོད། རྣམ་རྫོགས་སྦྱོར་བ་དང་མཐར་གྱི་སྦྱོར་བ་གཉིས་ཙམ་ཐོབ་མ་ཐག་པ་ལ་ཡང་མུ་བཞི་
ཡོད་པའི་ཕྱིར། གཉིས་ཀ་ཡིན་པ་ཡོད་དེ། ཉོན་སྒྲིབ་སྤངས་པའི་སེམས་བསྐྱེད་དང་འདོད་ཉོན་དྲུག་པ་སྤངས་
པའི་ཐེག་ཆེན་གྱི་བར་ཆད་མེད་ལམ་གང་རུང་དེ་ཡིན་པའི་ཕྱིར་ཏེ། དེ་དང་སྔར་གྱི་དེ་རྣམས་ལ་མུ་བཞི་ཡོད་པའི་
ཕྱིར། གཉིས་ཀ་མ་ཡིན་པ་སླ། ཁྱོད་སྤངས་མ་ཐག་པ་དང་ཐེག་ཆེན་མཐོང་ལམ་རྣམ་གྲོལ་ལམ་ཐོབ་མ་ཐག་པ་
གཉིས་ལ་མུ་བཞི་ཡོད་པའི་སྒྲིབ་པ་དང་། ཁྱོད་སྤངས་མ་ཐག་པ་དང་རང་རྒྱལ་མཐོང་ལམ་རྣམ་གྲོལ་ལམ་ཐོབ་མ་
ཐག་པ་གཉིས་ལ་མུ་བཞི་ཡོད་པའི་སྒྲིབ་པ་ཡོད་ཀྱང་གང་ཟག་ཡིན་ན། དེ་འདྲ་བའི་སྒྲིབ་བ་སྤངས་མ་ཐག་པའི་གང་
ཟག་མ་ཡིན་པའི་ཁྱབ་བམ་སྙམ་ཏེ་དཔྱད་པར་བྱའོ། ། ཁྱོད་ཐོབ་མ་ཐག་པ་དང་རྩེ་སྦྱོར་མཚོན་བྱེད་ཀྱི་ཆོས་བརྒྱད་
ཀྱིནང་ནས་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པའི་ལམ་ཡིན་ལ། ཁྱོད་ཐོབ་མ་ཐག་པ་དང་རྣམ་

• 363 •
དངོས་པོ་བརྒྱད་དང་དོན་བདུན་ཅུའི་རྣམ་གཞག
རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་གི་ནང་ནས་གཅིག་ཙམ་ཐོབ་མ་ཐག་གཉིས་ལ་མུ་བཞི་ཡོད་པའི་ལམ་
མ་ཡིན་པའི་མུ་ཡོད་ཡོད་དེ། འདོད་ཉོན་དགུ་བ་ལ་ཕྲ་རགས་གཉིས་སུ་ཕྱེ་པའི་རགས་པ་སྤངས་པའི་ས་བཅུ་བའི་
བར་ཆད་མེད་ལམ་དེ་ཡིན་པའི་ཕྱིར་ཏེ། དེ་དང་བར་ཆད་མེད་པའི་རྩེ་སྦྱོར་ཐོབ་མ་ཐག་པ་གཉིས་ལ་མུ་བཞི་ཡོད་
པའི་ཕྱིར། དེ་ལས་ལྡོག་པ་ཡོད་དེ། དྲོད་རྩེ་སྦྱོར་དེ་ཡིན་པའི་ཕྱིར་ཏེ། དེ་དང་སློབ་པ་ཕྱིར་མི་ལྡོག་པའི་རྟགས་
ཐོབ་མ་ཐག་པ་གཉིས་ལ་མུ་བཞི་ཡོད་པའི་ཕྱིར། གཉིས་ཀ་ཡིན་པ་ཡོད་དེ། འདོད་ཉོན་དང་པོ་སྤངས་པའི་ཐེག་
ཆེན་གྱི་སྒོམ་ལམ་དེ་ཡིན་པའི་ཕྱིར་ཏེ། དེ་དང་སྒོམ་ལམ་རྩེ་སྦྱོར་ཐོབ་མ་ཐག་པ་གཉིས་ལ་མུ་བཞི་ཡོད། སྒོམ་ལམ་
དང་ཕྱིར་མི་ལྡོག་པའི་རྟགས་ཐོབ་མ་ཐག་པ་གཉིས་ལ་མུ་བཞི་ཡོད་པའི་ཕྱིར། གཉིས་ཀ་མ་ཡིན་པ་སླ། ཁྱོད་ཐོག་
མ་ཐག་པ་དང་རྩེ་སྦྱོར་བདུན་གྱི་ནང་ནས་གཅིག་ཙམ་ཐོབ་མ་ཐག་པ་གཉིས་ལ་མུ་བཞི་ཡོད་པའི་རྣམ་རྫོགས་སྦྱོར་བ་
དང༌། ཁྱོད་ཐོབ་མ་ཐག་པ་དང་རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་གི་ནང་ནས་གཅིག་ཙམ་ཐོབ་མ་
ཐག་པ་གཉིས་ལ་མུ་བཞི་ཡོད་པའི་རྩེ་སྦྱོར་གཉིས་ལ་མུ་བཞི་ཡོད་དེ། བཤད་མ་ཐག་པས་མཚོན་ཏེ་ཤེས་པར་
བྱའོ། ། ཁྱོད་ཐོབ་མ་ཐག་པ་དང་རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་གི་ནང་ནས་ཕན་ཚུན་ངེས་
ལྡན་གྱི་ཆོས་གསུམ་ཐོབ་མ་ཐག་པ་གཉིས་ལ་མུ་བཞི་ཡོད་པའི་རྩེ་སྦྱོར་ཡིན་ལ། ཁྱོད་ཐོབ་མ་ཐག་པ་དང་ལམ་ཤེས་
མཚོན་བྱེད་ཀྱི་ཆོས་བཅུ་གཅིག་གི་ནང་ནས་ཕན་ཚུན་ངེས་ལྡན་གྱི་ཆོས་གསུམ་ཐོབ་མ་ཐག་པ་གཉིས་ལ་མུ་བཞི་ཡོད་
པའི་རྩེ་སྦྱོར་མ་ཡིན་པའི་མུ་ཡོད་དེ། འདོད་ཉོན་བདུན་པ་སྤངས་པའི་ས་བརྒྱད་པའི་སྒོམ་ལམ་དེ་ཡིན་པའི་ཕྱིར་ཏེ།
དེ་དང་སྲིད་ཞི་མཉམ་ཉིད་དང་ཞིང་དག་དང་ཐབས་མཁས་སྦྱོར་བ་གསུམ་ཐོབ་མ་ཐག་པ་ལ་མུ་བཞི་ཡོད་པ་གང་
ཞིག དེ་གསུམ་ཕན་ཚུན་ངེས་ལྡན་ཡིན་པའི་ཕྱིར། དེ་ལས་ལྡོག་པ་ཡོད་དེ། མཐོང་སྤངས་ཉོན་སྒྲིབ་སྤངས་པའི་
ཐེག་ཆེན་མཐོང་ལམ་དེ་ཡིན་པའི་ཕྱིར་ཏེ། དེ་དང་ལམ་ཤེས་གསུམ་ཐོབ་མ་ཐག་པ་ལ་མུ་བཞི་ཡོད་པ་གང་ཞིག དེ་
གསུམ་ཕན་ཚུན་ངེས་ལྡན་ཡིན་པའི་ཕྱིར། གཉིས་ཀ་ཡིན་པ་ཡོད་དེ། ཆོས་ཅན་དེ་གཉིས་གང་རུང་དེ་ཡིན་པའི་
ཕྱིར་ཏེ། དེ་དང་དེ་གཉིས་གང་རུང་ཐོབ་མ་ཐག་པ་དང་སྔར་གྱི་གསུམ་ཚན་གཉིས་ཐོབ་མ་ཐག་པ་ལ་མུ་བཞི་ཡོད་
པའི་ཕྱིར། གཉིས་ཀ་མ་ཡིན་པ་སླ། རྣམ་རྫོགས་སྦྱོར་བའི་བྱེ་བྲག་ཡིན་པར་གྱུར་པའི་རྣམ་རྫོགས་སྦྱོར་བ་དང་
མཐར་གྱིས་སྦྱོར་བ་གཉིས་ལ་མུ་བཞི་ཡོད། མཐར་གྱིས་སྦྱོར་བའི་རྒྱུར་གྱུར་པའི་རྩེ་སྦྱོར་དང་མཐར་གྱིས་སྦྱོར་བ་
གཉིས་ལ་མུ་བཞི་ཡོད། མཐར་གྱིས་སྦྱོར་བའི་འབྲས་བུར་གྱུར་པའི་རྣམ་རྫོགས་སྦྱོར་བ་དང་རྩེ་སྦྱོར་གཉིས་ལ་མུ་
བཞི་ཡོད། རྩེ་སྦྱོར་གྱི་བྱེ་བྲག་ཡིན་པར་གྱུར་པའི་རྩེ་སྦྱོར་དང་མཐར་གྱིས་སྦྱོར་བ་གཉིས་ལ་མུ་བཞི་ཡོད། རྩེ་སྦྱོར་
གྱི་རྒྱུར་གྱུར་བའི་རྣམ་རྫོགས་སྦྱོར་བ་དང་མཐར་གྱིས་སྦྱོར་བ་གཉིས་ལ་མུ་བཞི་ཡོད། རྣམ་རྫོགས་སྦྱོར་བ་དང་
བདག་ཉིད་གཅིག་པའི་རྣམ་རྫོགས་སྦྱོར་བ་དང་མཐར་གྱིས་སྦྱོར་བ་དང་བདག་གཉིད་གཅིག་པའི་རྣམ་རྫོགས་སྦྱོར་

• 364 •
 དངོས་པོ་བརྒྱད་དང་དོན་བདུན་ཅུའི་རྣམ་གཞག
བ་གཉིས་ལ་མུ་བཞི་ཡོད། རྣམ་རྫོགས་སྦྱོར་བ་དང་བདག་གཉིད་གཅིག་པའི་མཐར་གྱིས་སྦྱོར་བ་དང་རྩེ་སྦྱོར་དང་
བདག་ཉིད་གཅིག་པའི་མཐར་གྱིས་སྦྱོར་བ་གཉིས་ལ་མུ་བཞི་ཡོད་དོ། ། སྐད་ཅིག་མའི་སྦྱོར་བའི་སྔ་ལོགས་སུ་བྱུང་
བའི་རྣམ་རྫོགས་སྦྱོར་བ་དང་རྩེ་སྦྱོར་གཉིས་ལ་མུ་བཞི་ཡོད། རྣམ་རྫོགས་སྦྱོར་བའི་ཕྱི་ལོགས་སུ་བྱུང་བའི་སྐད་ཅིག་
མའི་སྦྱོར་བ་དང་རྩེ་སྦྱོར་གྱི་ཕྱི་ལོགས་སུ་བྱུང་པའི་སྐད་ཅིག་མའི་སྦྱོར་བ་གཉིས་ལ་མུ་བཞི་ཡོད། སྐད་ཅིག་མའི་སྦྱོར་
བའིརྒྱུར་གྱུར་པའི་རྣམ་རྫོགས་སྦྱོར་བ་དང་རྩེ་སྦྱོར་མཐར་གྱིས་སྦྱོར་བ་གསུམ་ཀ་ལ་ནང་ཕན་ཚུན་མུ་བཞི་ཡོད།
རྣམ་རྫོགས་སྦྱོར་བའི་འབྲས་བུར་གྱུར་བའི་རྣམ་རྫོགས་སྦྱོར་བ་དང་རྩེ་སྦྱོར་སྐད་གཅིག་མའི་སྦྱོར་བ་གསུམ་ཀ་ལ་ཕན་
ཚུན་མུ་བཞི་ཡོད། གང་ཟག་གི་བདག་མེད་རྟོགས་མ་ཐག་པའི་རྣམ་མཁྱེན་དང་ཆོས་ཀྱི་བདག་མེད་རྟོགས་མ་ཐག་
པའི་རྣམ་མཁྱེན་གཉིས་ལ་མུ་བཞི་ཡོད་དེ། རིམ་བཞིན་ཐེག་ཆེན་གྱི་བར་ཆད་མེད་ལམ་གྱི་རྒྱུན་དུ་གྱུར་པའི་སངས་
རྒྱས་མ་ཐག་པའི་རྣམ་མཁྱེན་དང་ཉན་ཐོས་ཀྱི་བར་ཆད་མེད་ལམ་གྱི་རྒྱུན་དུ་གྱུར་པའི་དེ་དང་ཐེག་ཆེན་སེམས་
བསྐྱེད་ཀྱི་རྒྱུན་དུ་གྱུར་པའི་དེ་རྣམས་ཡིན་པའི་ཕྱིར། གཉིས་ཀ་མ་ཡིན་པ་སླ། བདག་མེད་ཕྲ་རགས་གསུམ་རྟོགས་
པའི་རྣམ་མཁྱེན་རེ་རེ་དང་ཐེག་པ་གསུམ་གྱི་ཤེས་རབ་ཀྱི་རྟོགས་རིགས་རེ་རེ་ལ་མུ་བཞི་ཡོད། རང་གི་རྒྱུན་དུ་གྱུར་
པའི་དོན་དམ་རྣམ་ཅན་གྱི་དབུ་མའི་ལྟ་བ་རྙེད་མ་ཐག་པ་དང་རང་གི་རྒྱུན་དུ་གྱུར་པའི་ཀུན་རྫོབ་རྣམ་ཅན་གྱི་དབུ་
མའི་ལྟ་བ་རྙེད་མ་ཐག་པ་གཉིས་ལ་མུ་བཞི་ཡོད་པའི་བར་ཆད་མེད་ལམ་ཡོད་དེ། མཐོང་སྤངས་ཉོན་སྒྲིབ་ཀྱི་དངོས་
གཉེན་བར་ཆད་མེད་ལམ་དེ་ཡིན་པའི་ཕྱིར། བར་ཆད་མེད་ལམ་དེའི་རྒྱུན་དུ་གྱུར་པའི་དེ་འདྲ་བའི་མུ་བཞི་ཡོད་དེ་
རིམ་བཞིན། ཐེག་ཆེན་མཐོང་ལམ་བར་ཆད་མེད་ལམ་གྱི་རྒྱུན་སྔ་མར་གྱུར་པའི་སྟོང་ཉིད་རྟོགས་པའི་ལྟ་བ་རྙེད་མ་
ཐག་པ་དང་རིགས་ངེས་སངས་རྒྱས་མ་ཐག་པ་དང་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་སངས་རྒྱས་
མ་ཐག་པ་རྣམས་ཡིན་པའི་ཕྱིར། གཉིས་ཀ་མ་ཡིན་པ་སླ། འོན་ཀྱང་དེ་འདྲ་བའི་བར་ཆད་མེད་ལམ་ཐོབ་མ་ཐག་
པ་ལ་གང་ཟག་གང་འཇོག་དཔྱད་དགོས་སོ། ། གཞན་ཡང་དཔྱད་པར་བྱ་བ་ཆེས་མང་ཡང་འདིར་དེ་ཙམ་ལས་མ་
སྤྲོས། སྨྲས་པ། ཟབ་མོའི་མདོ་འདིར་དངོས་སུ་མ་བསྟན་པའི། ། ཐེག་པ་ཆེན་པོའི་ལམ་གྱི་རིམ་པ་མཆོག །
རྒྱལ་ཚབ་བྱམས་པས་ལམ་སྲོལ་ཕྱེ་བ་ལྟར། ། རྒྱ་བོད་མཁས་པས་གསལ་བོར་བཀོད་པ་བཞིན། ། སྐལ་ལྡན་ཐར་
འདོད་དོན་གཉེར་ཅན་རྣམས་ཀྱིས། ། ངེས་པ་རྙེད་ཅིང་དེ་ཉིད་བརྟན་པའི་ཕྱིར། ། འདིར་ནི་རིགས་ལམ་ཞིབ་
མོས་དཔྱད་པ་དེ། ། དུས་མཐར་རྒྱལ་བསྟན་དར་བའི་རྒྱུར་གྱུར་ཅིག ། ཅེས་པ་འདི་ནི ༧ བཙུན་གཟུགས་
དགེ་སློང་ཡེ་ཤེས་རྒྱ་མཚོའམ ༧ ཚངས་སྲས་བཞད་པའི་རྡོ་རྗེས་བྲིས་པའོ། ། །
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། ། རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། ། ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །

རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད་• 365 •
༄༅།།རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད་དང་
བཅས་པའི་རྣམ་གཞག་གནས་ལུགས་
གསལ་བྱེད་ཅེས་བྱ་བ་བཞུགས་སོ།།
༄༅། ། གང་གིས་དངོས་རྣམས་རང་བཞིན་མི་སྟོང་ན། ། བྱ་བྱེད་མི་འཐད་ལྡོག་ན་འཐད་པའི་ཚུལ། །
འདི་ཉིད་མཐའ་བྲལ་དབུ་མའི་ཡང་རྩེ་རུ། ། སྟོན་མཛད་ཤཱཀ་སེང་བརྒྱུད་པར་བཅས་ལ་འདུད། ། གང་ཞིག་
རྟོགས་ན་གསུང་རབ་ཀུན་གྱི་གནད། ། གནས་སྐབས་མཐར་ཐུག་བྱང་ཆུབ་རྣམ་པ་གསུམ། ། བདེ་བླག་རྙེད་
འགྱུར་རྣམ་པར་ཐར་བའི་སྒོ། ། སྐལ་མཉམ་གཞན་ལ་ཕན་ཕྱིར་ཅུང་ཟད་སྤྲོ། ། འདིར་རྣམ་ཐར་སྒོ་གསུམ་གྱི་རྣམ་
གཞག་བཤད་པ་ལ་གཉིས། སྤྱི་དོན་དང་། དོགས་དཔྱོད་དོ། ། དང་པོ་ནི། རྣམ་ཐར་སྒོ་གསུམ་ནི་མདོ་རྒྱུད་དུ་
མའི་དགོངས་པ་ཡིན་ཏེ། འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་བ་ཞི་བ་སྐྱེ་བ་མེད་པའི་ཚུལ། ། མི་
ཤེས་པས་ནི་འགྲོ་བ་འཁྱམས་གྱུར་པ། ། དེ་དག་ཐུགས་རྗེ་མངའ་བས་ཐབས་ཚུལ་དང་། ། རིགས་པ་བརྒྱ་དག་
གིས་ནི་འཛུད་པར་མཛད། ། ཅེས་གསུངས། འདི་ཡང་ཆོས་རྣམས་རང་གི་ངོ་བོ་བདེན་པས་སྟོང་བའི་སྟོང་ག
ཉིད་དང་། རྒྱུ་བདེན་པས་སྟོང་པའི་ཞི་བ་སྟེ་མཚན་མ་མེད་པ་དང་། འབྲས་བུ་བདེན་པའི་སྐྱེ་བ་མེད་པ་སྟེ་སྨོན་པ་
མེད་པའི་ཚུལ་མི་ཤེས་པས་བདག་འཛིན་གཉིས་ཀྱི་ཞེན་ཡུལ་སུན་ཕྱུང་མི་ནུས་ལ། དེ་མི་ནུས་པས་བདག་འཛིན་གྱི་
དབང་དུ་སོང་སྟེ། དགེ་མི་དགེའི་ལས་སྣ་ཚོགས་གསོག་ཅིང་། དེའི་མཐུས་འཁོར་བའི་རྒྱ་མཚོར་ཟོ་ཆུན་འཕྱན་
ལྟར་རང་དབང་མེད་པར་འཁོར་བའི་འགྲོ་བ་དེ་དག་ཐུགས་རྗེ་ཆེན་པོ་བཅུ་དྲུག་སོགས་མངའ་བའི་ཐུགས་རྗེ་ཅན་གྱི་
སྟོན་པས། མཛད་པ་བཅུ་གཉིས་ལ་སོགས་པའི་ཐབས་ཀྱི་ཚུལ་དང་། རྟེན་འབྱུང་སོགས་རིགས་པ་བརྒྱ་ཕྲག་དུ་
མའི་སྒོ་ནས་རྣམ་ཐར་སྒོ་གསུམ་པོ་འདིར་འཛུད་པར་མཛད་པ་ཡིན་ཏེ། སངས་རྒྱས་ཀྱིས་ཇི་སྙེད་གཅིག་མཛད་པ་

: 366 .
 རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད
པས་， ་- - - - ----- -- - -
ཐམས་ཅད་ཐར་བ་དང་ཐམས་ཅད་མཁྱེན་པ་འཐོབ་པའི་ཐབས་མ་ཡིན་པ་མེད་པའི་ཕྱིར་ཞེས་པའོ། ། ལུང་འདི་
ཡུལ་འཁོར་སྐྱོང་གིས་ཞུས་པ་ཆུང་ངུ་ལོགས་སུ་བཞུགས་པ་དེར་མེད་ཀྱང་། དཀོན་བརྩེགས་ཀྱི་ཆོས་ཀྱི་རྣམ་གྲངས་
བཅོ་བརྒྱད་པ་ཡུལ་འཁོར་སྐྱོང་ཞུས་ཀྱི་ལེའུའི་ནང་དུ་ཡོད་པར་གསུངས་པ་ལྟར་འཐད་དོ། ། འོད་སྲུངས་ཀྱི་ལེའུ་
ལས་ཀྱང་། འོད་སྲུངས་གཞན་ཡང་དབུ་མའི་ལམ་ཆོས་རྣམས་ལ་སོ་སོར་རྟོགས་པ་ནི། གང་སྟོང་བ་ཉིད་ཀྱིས་ཆོས་
རྣམས་སྟོང་བར་མི་བྱེད་དེ། ཆོས་རྣམས་ཉིད་སྟོང་བ་ཉིད་དང༌། གང་མཚན་མ་མེད་པས་ཆོས་རྣམས་མཚན་མ་
མེད་པར་མི་བྱེད་དེ། ཆོས་རྣམས་ཉིད་མཚན་མ་མེད་པ་དང་། གང་སྨོན་པ་མེད་པས་ཆོས་རྣམས་སྨོན་པ་མེད་པར་
མི་བྱེད་དེ། ཆོས་རྣམས་ཉིད་སྨོན་པ་མེད་པ་དང་། གང་མངོན་པར་བྱ་བ་མེད་པས་ཆོས་རྣམས་མངོན་པར་འདུ་
བྱེད་པར་མི་བྱེད་དེ། ཆོས་རྣམས་ཉིད་མངོན་པར་འདུ་བྱེད་པ་མེད་པ་དང་། གང་མ་སྐྱེས་པས་ཆོས་རྣམས་མ་སྐྱེས་
པར་མི་བྱེད་དེ། ཆོས་རྣམས་ཉིད་མ་སྐྱེས་པ་དང་། གང་མ་བྱུང་བས་ཆོས་རྣམས་མ་བྱུང་བར་མི་བྱེད་དེ། ཆོས་
རྣམས་ཉིད་མ་བྱུང་བ་དང། གང་ངོ་བོ་ཉིད་མེད་པ་ཉིད་ཀྱིས་ཆོས་རྣམས་ངོ་བོ་ཉིད་མེད་པར་མི་བྱེད་དེ། ཆོས་
རྣམས་ཉིད་ངོ་བོ་ཉིད་མེད་པ་དང་། ཞེས་བྱུང་། འདི་ཡང་གཟུགས་ལ་སོགས་པའི་ཆོས་རྣམས་རང་བཞིན་གྱི་གྲུབ་
པས་སྟོང་པ་སྟོང་པ་ཉིད་དུ་རུང་གི ཆོས་གཞན་ཞིག་གིས་སྟོང་པ་སྟོང་བ་ཉིད་དུ་མི་རུང་སྟེ། གཟུགས་ལ་སོགས་
པའི་ཆོས་རྣམས་རང་བཞིན་གྱི་གྲུབ་པས་སྟོང་པ་ཆོས་རྣམས་རང་གི་ངོ་བོས་སྟོང་པའི་དོན་ཡིན་པས་སོ་ཞེས་པ་ལྟར་
མདོ་འོག་མ་རྣམས་ཀྱང་ཤེས་པར་བྱའོ། ། ཡང་ན་རང་བཞིན་གྱིས་སྟོང་པས་གཟུགས་ལ་སོགས་པའི་ཆོས་རྣམས་ལ་
སྟོང་པར་མི་བྱེད་དེ། གཟུགས་ལ་སོགས་པའི་ཆོས་རྣམས་རང་བཞིན་གྱིས་སྟོང་པས་སོ་ཞེས་ཀྱང་སྦྱར་རུང་ངོ། །
མདོ་འདི་ལུགས་འདིར་དེ་ལྟར་དུ་འགྲེལ་དགོས་ཀྱང་རྣལ་འབྱོར་སྤྱོད་པ་པས་འགྲེལ་ཚུལ་ཡང་ཤེས་དགོས་སོ། །
ཤེར་ཕྱིན་གྱི་མདོ་ལས། དེ་ལ་ཇི་ལྟར་བྱང་ཆེན་སྟོང་ཉིད་ཡོངས་སུ་རྫོགས་པར་བྱ་བ་ཡིན་ཞེ་ན། རང་གི་མཚན་
ཉིད་སྟོང་པ་ཉིད་ཉེ་བར་བཟུང་ནས་རྫོགས་པ་ནི་བྱང་ཆེན་སྟོང་པ་ཉིད་ཡོངས་སུ་རྫོགས་པ་སྟེ། ཞེས་སོགས་ཀྱི་མདོ་
རྣམ་ཐར་སྒོ་གསུམ་ལ་སྦྱོར་ཚུལ་གསེར་ཕྲེང་རྣམ་བཤད་དུ་གསལ་ལ། མདོ་འདི། རྣམ་ཐར་སྒོ་གསུམ་ཤེས་པ་
དང་། ། ཞེས་པའི་བཤད་བྱའི་མདོ་ཡིན་ནོ། ། ཏིང་ངེ་འཛིན་རྒྱལ་པོ་ལས་ཀྱང་། སྲིད་གསུམ་རྨི་ལམ་དང་འདྲ་
སྙིང་པོ་མེད། ། མྱུར་དུ་འཇིག་ཅི་མི་རྟག་སྒྱུ་མ་བཞིན། ། འོང་བ་མེད་ཅིང་འདི་ནས་འགྲོ་བ་མེད། ། རྒྱུན་
རྣམས་རྟག་ཏུ་སྟོང་ཞིང་མཚན་མ་མེད། ། ཅེས་པའི་སྲིད་པ་གསུམ་པོ། ཁམས་གསུམ་གྱི་སྲིད་པ་གསུམ་དང་། ལྷ་
མི་ངན་འགྲོ་གསུམ་དང་། སྐྱེ་སྲིད་འཆི་སྲིད་བར་སྲིད་གསུམ་དང་། སྐྱེ་བ་སྔ་ཕྱི་བར་གསུམ་ལའང་སྦྱར་རུང་ཟེར་
བ་ཡོད་ལ། གང་ལྟར་ཀྱང་སྲིད་པ་གསུམ་པོ་རྨི་ལམ་དང་འདྲ་བར་སྙིང་པོ་མེད་ཅིང་། སྒྱུ་མ་དང་འདྲ་བར་མི་རྟག་
པའི་ཚུལ་ནི་ཚིག་རྐང་དང་པོ་གཉིས་ཀྱིས་བསྟན་ལ་འོག་མ་གཉིས་ཀྱིས་ཆོས་རྣམས་དོན་དམ་པར་སྔ་མ་ནས་འདིར་

• 367 •
རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད
འོང་བ་མེད་པ་མཚན་མེད་དང་། འདི་ནས་ཕྱི་མར་འགྲོ་བ་མེད་པ་སྨོན་མེད་དང༌། རྒྱུན་རྟག་ཏུ་སྟོང་བ་སྟོང་པ་
ཉིད་ཀྱི་རྣམ་ཐར་དུ་བསྟན་ནོ། ། ཡང་། སེམས་དམྱལ་འཇིགས་པ་ང་ཡིས་བསྟན་བྱས་ཏེ། ། སེམས་ཅན་སྟོང་
ཕྲག་དུ་མ་སྐྱོ་བྱས་ཀྱང་། ། གང་དག་ཤི་འཕོས་ངན་སོང་རྟག་འགྲོ་བའི། ། འགྲོ་བ་འདི་དག་ནམ་ཡང་ཡོད་མ་
ཡིན། ། ཞེས་བཅོམ་ལྡན་འདས་ཀྱིས། སེམས་ཅན་རྣམས་ལ་དམྱལ་བའི་སྡུག་བསྔལ་གྱི་འཇིགས་པ་ང་ཡིས་བསྟན་
པར་བྱས་ཏེ། སེམས་ཅན་སྟོང་ཕྲག་དུ་མ་དམྱལ་བའི་སྡུག་བསྔལ་གྱིས་སྐྱོ་བ་བྱས་ཀྱང་། སེམས་ཅན་གང་དག་ཤི་
འཕོས་ནས་ངན་སོང་དུ་སྐྱེ་བ་དང༌། སྐྱེ་བ་བོ་དང༌། དེའི་སྐྱེ་བ་གསུམ་པོ་ནམ་ཡང་དོན་དམ་པར་ཡོད་པ་མ་ཡིན་
ཞེས་བྱ་བྱེད་ལས་གསུམ་ལ་སྦྱར་བ་ཡང་གསུངས་སོ། ། རྒྱུད་རྣམ་སྣང་མངོན་བྱང་ལས། སེམས་ནི་རང་དངོས་
མེད་ཕྱིར་དང་། ། རྒྱུ་དང་འབྲས་བུ་སྤངས་པའི་ཕྱིར། ། ཞེས་རྒྱུ་འབྲས་ངོ་བོ་གསུམ་ལ་སྦྱར་ཏེ་གོ་སླའོ། ། འདུས་
པའི་རྩ་རྒྱུད་ལེའུ་གཉིས་པར། དངོས་པོ་མེད་པས་སྒོམ་པ་མེད། ། བསྒོམ་པར་བྱ་བ་སྒོམ་པ་མིན། ། དེ་ལྟར་
དངོས་པོ་དངོས་མེད་པས། ། སྒོམ་པ་དམིགས་སུ་མེད་པར་རོ། ། ཞེས་གསུངས་སོ། ། འདི་ཡང་སྣོད་བཅུད་ཀྱི་
དངོས་པོ་རྣམས་ཅུང་ཟད་ཀྱང་མེད་པར་མཐོང་ནས་དེ་ཁོ་ན་ཉིད་སྒོམ་པར་འདོད་ན་ནི། དེ་ནི་དེ་ཁོ་ན་ཉིད་སྒོམ་པ་
མིན་ཏེ། བསྒོམ་པར་བྱ་བ་ཅུང་ཟད་ཀྱང་མེད་པར་འགྱུར་པས་སོ། ། འདི་ནི་དངོས་པོ་མེད་པས་སྒོམ་པ་མེད་ཅེས་
པས་མེད་མཐའ་སེལ་ཚུལ་ལོ། ། རང་བཞིན་གྱིས་གྲུབ་པའི་སྣོད་བཅུད་ཀྱི་དངོས་པོ་ཡོད་པར་བཟུང་ནས་དེ་ཁོ་ན་
ཉིད་སྒོམ་པར་འདོད་པའི་སྒོམ་དེ་ཡང་དེ་ཁོ་ན་ཉིད་སྒོམ་པ་མིན་ཏེ། རང་བཞིན་གྱི་གྲུབ་པ་ཡོད་ན་བསྒོམ་བྱ་སྒོམ་
བྱེད་སོགས་བྱ་བྱེད་མི་འཐད་པར་འགྱུར་པས་སོ། ། འདི་ནི་བསྒོམ་པར་བྱ་བ་བསྒོམ་པ་མིན་ཞེས་པས་ཡོད་མཐའ་
སེལ་ཚུལ་ལོ། ། རང་བཞིན་གྱིས་གྲུབ་པའི་དངོས་པོ་གཏན་ནས་མེད་པ་དང་དངོས་པོ་རང་བཞིན་གྱིས་གྲུབ་པ་ཡོད་
པ་གཉིས་ཀ་འདོད་ན་ནི། དེ་འདྲའི་དངོས་པོ་གཏན་ནས་མེད་པ་ཉིད་དེ། ཕྱོགས་གཉིས་ཀའི་གཅིག་ཡིན་པ་དང་
གཅིག་ཤོས་ཡིན་པ་འགལ་པའི་ཕྱིར་རོ། ། འདི་ནི་དེ་ལྟར་དངོས་པོ་དངོས་མེད་ཅེས་པས་གཉིས་ཡིན་པའི་ཕུང་
གསུམ་དངོས་སུ་བཀག་ནས་གཉིས་མིན་གྱི་ཕུང་གསུམ་ཤུགས་ལ་སེལ་ཚུལ་ལོ། ། ཆོས་རྣམས་མཐའ་བཞི་དང་བྲལ་
བ་དེ་བས་ན་གང་བསྒོམ་པར་བྱ་བ་དང་། གང་གིས་བསྒོམ་པ་པོ་དང་། ཇི་ལྟར་བསྒོམ་པ་གསུམ་རང་བཞིན་གྱིས་
དམིགས་སུ་མེད་པ་སྟེ་བྱ་བྱེད་ལས་གསུམ་ལ་སྦྱར་རོ། ། ཚུལ་འདི་ཡིག་དོན་གྱི་དབང་དུ་བྱས་པའོ། ། ཡང་དངོས་
པོ་མེད་པས་སྒོམ་པ་མེད་ཅེས་པས་ཆོས་ཐམས་ཅད་བདེན་པས་སྟོང་པ་བདེན་པར་བཟུང་ནས་དེ་ཁོ་ན་ཉིད་སྒོམ་པ་
ཡང་དེ་ཁོ་ན་ཉིད་སྒོམ་པ་མིན་པར་བསྟན་ལ། བསྒོམ་པར་བྱ་བ་སྒོམ་པ་མིན་ཞེས་པས་རྒྱུ་དང་འབྲས་བུ་རྣམས་ལ་
བདེན་པར་ཞེན་ནས་སྒོམ་ན་ཡང་རིགས་པ་མ་ཡིན་པར་བསྟན་ཅིང་། དེ་ལྟར་དངོས་པོ་ཞེས་སོགས་ཀྱིས་འབྲས་བུ་
ལ་བདེན་པར་མངོན་པར་ཞེན་པ་མི་རིགས་པར་བསྟན་ཏེ། འདི་དག་ནི་སྤྱིའི་དོན་ནོ། ། སེམས་དམིགས་ཀྱི་བདེ་

· 368 • རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད་
སྟོང་དང་སྒྱུ་མའི་སྐུ་གཉིས་ཁྱད་པར་གྱི་གཞིར་བཟུང་ནས་ལམ་དེ་ཙམ་ཞིག་ལ་གོམས་པར་བྱ་བ་འགོག་པའི་ཕྱིར་
ཁྱད་གཞི་དེ་གཉིས་དངོས་སུ་མ་བསྟན་པར་སྦས་པ་ནི་སྦས་པའི་དོན་ནོ། ། ཀུན་རྫོབ་སྒྱུ་མའི་ལུས་དང་དོན་དམ་
འོད་གསལ་གྱི་ཡེ་ཤེས་གཉིས་སྔ་མ་སྐུ་དང་ཕྱི་མ་ཐུགས་སུ་རེས་འཇོག་མིན་པར་དུས་གཅིག་གི་ཚེ་ངོ་བོ་གཅིག་ཏུ་སྦྱོར་
བའི་ཟུང་འཇུག་རང་རྒྱུད་ལ་མཐོང་བ་དེ་ཉིད་ཀྱིས་ཚེ་འདིར་ཤེས་སྒྲིབ་ལས་གྲོལ་བར་འགྱུར་བ་ནི་མཐར་ཐུག་གི་
དོན་ནོ། ། དེ་དག་ནི་ཚུལ་བཞིའི་བཤད་ཚུལ་ཡིན་ལ། མཐའ་དྲུག་གི་བཤད་ཚུལ་ནི་དྲང་དོན་དང་ངེས་དོན་
གཉིས་པོ་དོན་མཐའ་ལ་བརྟེན་པ་དང་། དགོངས་པས་བཤད་པ་དང་དགོངས་པ་མིན་པས་བཤད་པ་གཉིས་སྒྲ་
མཐའ་ལ་བརྟེན་པ་དང་། སྒྲ་ཇི་བཞིན་པ་དང་སྒྲ་ཇི་བཞིན་པ་མ་ཡིན་པ་གཉིས་སྒྲ་དོན་གཉིས་ཀའི་མཐའ་ལ་བརྟེན་
པའོ། ། སྐབས་འདིའི་མཐའ་དྲུག་ནི་གཞུང་དོན་འགྲེལ་བའི་སྒོ་དྲུག་གོ ། རྒྱས་པར་སྒྲོན་གསལ་མཆན་ལས་ཤེས་
དགོས་སོ། ། མདོ་སྡེ་རྒྱན་ལས། ཏིང་འཛིན་གསུམ་གྱི་སྤྱོད་ཡུལ་ནི། ། བདག་མེད་རྣམ་པ་གཉིས་པོ་དང་། །
བདག་ཏུ་འཛིན་པའི་བརྟེན་དང་ནི། ། དེ་རྟག་ཉེར་ཞི་ཡིན་ཞེས་བྱ། ། ཞེས་པ་དང༌། བསྡུ་བ་ལས། ཀུན་
བཏགས་པའི་ངོ་བོ་ཉིད་ལ་བརྟེན་ནས་ནི་རྣམ་པར་ཐར་བའི་སྒོ་སྟོང་བ་ཉིད་རྣམ་པར་བཞག་གོ ། གཞན་གྱི་དབང་
གི་ངོ་བོ་ཉིད་ལ་བརྟེན་ནས་ནི་རྣམ་པར་ཐར་པའི་སྒོ་སྨོན་པ་མེད་པ་ཉིད་རྣམ་པར་བཞག་གོ ། ཡོངས་སུ་གྲུབ་པའི་
ངོ་བོ་ཉིད་ལ་བརྟེན་ནས་ནི་རྣམ་པར་ཐར་པའི་སྒོ་མཚན་མ་མེད་པ་ཉིད་རྣམ་པར་བཞག་གོ ། ཞེས་དང་། བྱང་ས་
ལས། དེ་ལ་བྱང་ཆུབ་སེམས་དཔའི་སྟོང་བ་ཉིད་ཀྱི་ཏིང་ངེ་འཛིན་གང་ཞེ་ན། འདི་ལ་བྱང་ཆུབ་སེམས་དཔའི་
བརྗོད་པ་ཐམས་ཅད་ཀྱི་བདག་ཉིད་ཀྱི་ངོ་བོ་དང་བྲལ་བ་བརྗོད་དུ་མེད་པའི་ངོ་བོ་ཉིད་ཀྱི་དངོས་པོ་མཐོང་ནས།
སེམས་གནས་པ་གང་ཡིན་པ་དེ་ནི་དེའི་སྟོང་བ་ཉིད་ཀྱི་ཏིང་ངེ་འཛིན་ཞེས་བྱའོ། ། སྨོན་པ་མེད་པའི་ཏིང་ངེ་འཛིན་
གང་ཞེ་ན། འདི་ལ་བྱང་ཆུབ་སེམས་དཔའི་བརྗོད་དུ་མེད་པའི་ངོ་བོ་ཉིད་ཀྱི་དངོས་པོ་དེ་ཉིད་ལ་ལོག་པར་རྣམ་པར་
བརྟགས་པ་ལས་བྱུང་བའི་ཉོན་མོངས་པ་དང་། སྡུག་བསྔལ་གྱིས་ཡོངས་སུ་ཟིན་པའི་ཕྱིར་ཉེས་པ་དུ་མའི་སྐྱོན་
ཆགས་པར་ཡང་དག་པར་མཐོང་ནས་ཕྱིས་དེ་ལ་མི་སྨོན་པ་སྔོན་དུ་འགྲོ་བའི་སེམས་གནས་པ་གང་ཡིན་པ་དེ་ནི་དེའི་
སྨོན་པ་མེད་པའི་ཏིང་ངེ་འཛིན་ཞེས་བྱའོ། ། མཚན་མ་མེད་པའི་ཏིང་ངེ་འཛིན་གང་ཞེ་ན་འདི་ལ་བྱང་ཆུབ་སེམས་
དཔའི་བརྗོད་དུ་མེད་པའི་ངོ་བོ་ཉིད་ཀྱི་དངོས་པོ་དེ་ཉིད་ཀྱིས་རྣམ་པར་རྟོག་པ་དང༌། སྤྲོས་པའི་མཚན་མ་ཐམས་
ཅད་བསལ་ནས་ཡང་དག་པ་ཇི་ལྟ་བ་བཞིན་ཞི་བར་ཡིད་ལ་བྱེད་པས་སེམས་གནས་པ་གང་ཡིན་པ་དེ་ནི་དེའི་མཚན་
མ་མེད་པའི་ཏིང་ངེ་འཛིན་ཞེས་བྱའོ། ། ཞེས་པ་དང་། ཉན་ཐོས་ཀྱི་ས་ལས་ཀྱང་། དེ་ལ་རྣམ་པར་ཐར་པའི་སྒོ་ནི་
གསུམ་སྟེ། འདི་ལྟ་སྟེ། སྟོང་བ་ཉིད་དང་། སྨོན་པ་མེད་པ་དང་། མཚན་མ་མེད་པའོ། ། རྣམ་པར་ཐར་པའི་སྒོ་
གསུམ་པོ་དེ་དག་གི་རྣམ་པར་གཞག་པ་ཇི་ལྟ་བུ་ཡིན་ཞེ་ན། སྨྲས་པ། འདི་ནི་གཉིས་ཡིན་ཏེ། འདུས་བྱས་དང་།

རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད • 369 •
འདུས་མ་བྱས་སོ། ། དེ་ལ་འདུས་བྱས་ནི་ཁམས་གསུམ་དང་ལྡན་པའི་ཕུང་བོ་ལྔའོ། ། འདུས་མ་བྱས་ནི་མྱ་ངན་
ལས་འདས་པའོ། ། འདུས་བྱས་གང་ཡིན་པ་དང་། འདུས་མ་བྱས་གང་ཡིན་པ་དེ་གཉིས་ནི་ཡོད་པ་ཞེས་བྱའོ། །
བདག་དང་། སེམས་ཅན་དང་། སྲོག་དང་། སྐྱེས་པ་པོ་ཞེས་བྱ་བ་གང་ཡིན་པ་དེ་ནི་མེད་པ་ཞེས་བྱའོ། ། དེ་ལ་
འདུས་བྱས་ལ་སྐྱོན་དུ་མཐོང་པའི་དང་། ཉེས་དམིགས་སུ་མཐོང་བའི་ཕྱིར་སྨོན་པར་མི་བྱེད་དོ། ། མི་སྨོན་པའི་
ཕྱིར་རྣམ་པར་ཐར་པའི་སྒོ་སྨོན་པ་མེད་པ་རྣམ་པར་བཞག་གོ ། མྱ་ངན་ལས་འདས་པ་དེ་ལ་སྨོན་པ་དང་ལྡན་པས་
ཞི་བར་ལྟ། གྱ་ནོམ་པར་ལྟ། ངེས་པར་འབྱུང་བར་ལྟ་ཞིང་སྨོན་པར་བྱེད་དེ། དེ་ལ་ངེས་པར་འབྱུང་བར་ལྟ་བའི་
ཕྱིར། རྣམ་པར་ཐར་པའི་སྒོ་མཚན་མ་མེད་པ་རྣམ་པར་བཞག་གོ ། མེད་ཅིང་ཡོད་པ་མ་ཡིན་པ་དེ་ལ་སྨོན་པ་ཡང་
མེད་དོ་ཞེས་ཇི་ལྟ་བུ་མེད་པ་དེ་ལྟ་བུ་ཁོ་ནར་མེད་པ་ཡིན་ནོ་ཞེས་ཤེས་ཤིང་མཐོང་པའི་སྒོ་ནས་རྣམ་པར་ཐར་པའི་སྒོ་
སྟོང་བ་ཉིད་རྣམ་པར་བཞག་སྟེ། དེ་ནི་རྣམ་པར་ཐར་བའི་སྒོ་གསུམ་པོ་དེ་དག་གི་རྣམ་པར་བཞག་པ་ཡིན་ནོ། །
ཞེས་པ་རྣམས་ནི་འཁོར་བ་ལ་ཉེས་དམིགས་སུ་ལྟ་བའི་ཏིང་ངེ་འཛིན་ནི་སྨོན་པ་མེད་པ་དང་། མྱང་འདས་ལ་ཞི་བར་
ལྟ་བའི་ཏིང་ངེ་འཛིན་ནི་མཚན་མ་མེད་པ་དང་། སྟོང་བདག་མེད་ལ་དམིགས་པའི་ཏིང་ངེ་འཛིན་ནི་སྟོང་བ་ཉིད་ཀྱི་
ཏིང་ངེ་འཛིན་དུ་འཇོག་པ་འདྲའམ་སྙམ་ཡང་དཔྱད་པར་བྱའོ། ། ཡང་མདོ་སྡེ་རྒྱན་ལས། ཏིང་ངེ་འཛིན་གྱི་རྒྱུ་
ཉིད་དུ། ། ཆོས་ཀྱི་སྡོམ་ནི་རྣམ་པ་བཞི། ། ཞེས་པ་ཡང་། དབྱིག་འགྲེལ་ལས། དེ་ལ་འདུ་བྱེད་ཐམས་ཅད་ནི་
མི་རྟག་པའོ། ། འདུ་བྱེད་ཐམས་ཅད་ནི་སྡུག་བསྔལ་བའོ། ། ཞེས་བྱ་བ་ནི་སྨོན་པ་མེད་པའི་ཏིང་ངེ་འཛིན་གྱི་རྒྱུའི་
དངོས་པོར་བསྟན་ཏོ། ། ཆོས་ཐམས་ཅད་ནི་བདག་མེད་པའོ་ཞེས་བྱ་བ་ནི་སྟོང་པ་ཉིད་ཀྱིའོ། ། མྱ་ངན་ལས་
འདས་པ་ནི་ཞི་བའོ་ཞེས་བྱ་བ་ནི་མཚན་མ་མེད་པའི་ཏིང་ངེ་འཛིན་གྱིའོ། ། ཞེས་གསུངས་པས་སྔ་མ་གནད་གཅིག་
གོ ། དབུས་མཐའ་ལས་ཀྱང་། ཐ་དད་པ་དང་གཅིག་མཐའ་དང་། ཞེས་སོགས་ཀྱིས་དབུ་མའི་ལམ་བཅོ་ལྔ་
གསུངས་པའི་བརྒྱད་པའི་སྐབས་སུ་རྣམ་ཐར་སྒོ་གསུམ་གསུངས་པ་དང་། བསྡུ་བ་ལས། སྟོང་པ་ཉིད་ནི་ཉོན་
མོངས་པའི་གཉེན་པོའོ། ། སྨོན་པ་མེད་པ་ནི། སྲིད་པར་སྨོན་པའོ། ། མཚན་མ་མེད་པ་ནི་མཚན་མ་རྣམས་ཀྱི་སྟེ།
དེ་དག་ཐམས་ཅད་ཀྱང་མངོན་པར་འདུ་བྱེད་པ་མེད་པ་ཞེས་བྱའོ། ། ཞེས་གསུངས་པ་གཉིས་གནད་གཅིག་གོ །
སའི་དངོས་གཞིར་གང་ལ་གང་མེད་པ་དེ་དེས་སྟོང་བར་མཐོང་བས་ན་སྟོང་ཉིད་ཞེས་བྱའོ། ། དེ་ལྟར་མཐོང་བ་
གང་ཡིན་པ་དེ་ནི་དེ་ཉིད་ལ་སྨོན་པར་མི་བྱེད་པས་ན་སྨོན་པ་མེད་པ་ཞེས་བྱའོ། ། འདུ་བྱེད་ཐམས་ཅད་མཚན་མ་
མེད་པར་མཐོང་པས་ན་མཚན་མ་མེད་པ་ཞེས་བྱའོ་ཞེས་སོགས་ཀྱིས་སྟོང་པ་ཉིད་ཀྱི་ཏིང་ངེ་འཛིན་གྱི་ཡུལ་ལ་སྟོང་
ཉིད་བཞི་དང་། སྨོན་མེད་ཀྱི་ཡུལ་ལ་ཉེར་ལེན་གྱི་ཕུང་བོ་ལྔ་དང་། མཚན་མེད་ཀྱི་ཡུལ་ལ་མཚན་མ་ཐམས་ཅད་
དང་། མཚན་མེད་ཀྱི་དབྱིངས་གཉིས་ལ་སྦྱར་ནས་གསུངས་སོ། ། ཡང་བསྡུ་བ་ལས། དུ་ཞིག་སྟོང་བ་ཉིད་དང་།

• 370 • རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད
་་་་་་་་་་ལ་ས་
སྟོང་བ་ཉིད་ཀྱི་སྤྱོད་ཡུལ་དག་ཡིན། དུ་ཞིག་སྨོན་པ་མེད་པ་དང་། མཚན་མ་མེད་པ་དང་། སྨོན་པ་མེད་པ་དང་
མཚན་མ་མེད་པའི་སྤྱོད་ཡུལ་དག་ཡིན་ཞེ་ན། སྨྲས་པ་རྒྱུ་མཚན་ནི་རྣམ་པ་གསུམ་ཆར་ཡིན་ལ། རྣམ་པ་གསུམ་ཆར་
ཀྱི་སྤྱོད་ཡུལ་ཡང་ཡིན་ནོ། ། མིང་ནི་རྣམ་པ་གསུམ་ཆར་མ་ཡིན་ལ། རྣམ་པ་གཉིས་ཀྱི་སྤྱོད་ཡུལ་ཡིན་ནོ། ། རྣམ་
པར་རྟོག་པ་ནི་རྣམ་པ་གསུམ་ཆར་ཡིན་ལ་རྣམ་པ་གཉིས་ཀྱི་སྤྱོད་ཡུལ་ཡིན་ནོ། ། དེ་བཞིན་ཉིད་ནི་རྣམ་པ་གསུམ་
ཆར་ཡང་མ་ཡིན་ལ་སྟོང་བ་ཉིད་ཀྱི་སྤྱོད་ཡུལ་དང་མཚན་མ་མེད་པའི་སྤྱོད་ཡུལ་ཡིན་ནོ། ། ཡང་དག་པའི་ཤེས་པ་ནི་
རྣམ་པ་གསུམ་ཆར་ཡིན་ལ་སྟོང་བ་ཉིད་ཀྱི་ཡུལ་ཡིན་ནོ། ། ཞེས་ཆོས་ལྔ་དང་སྦྱར་རོ། ། འདི་ཡང་ཆོས་ཐམས་ཅད་
རྒྱུ་མཚན་ཡིན་པས་རྒྱུ་མཚན་ལ་ཏིང་ངེ་འཛིན་གསུམ་གྱི་སྤྱོད་ཡུལ་དང་ཏིང་ངེ་འཛིན་གསུམ་ཡང་ཡོད་དོ། ། མིང་
ནི་ཤེས་པ་མིན་པས་མིང་ལ་ཏིང་ངེ་འཛིན་གསུམ་མེད་ཅིང་དེ་ལ་སྟོང་ཉིད་དང་སྨོན་མེད་ཀྱི་ཏིང་ངེ་འཛིན་གྱི་སྤྱོད་
ཡུལ་ཡོད་དོ། ། རྣམ་པར་རྟོག་པ་ནི་གཞན་དབང་ཡིན་པས་འདི་ལ་ཏིང་ངེ་འཛིན་གསུམ་ཡོད་ཅིང་སྟོང་ཉིད་སྨོན་
མེད་གཉིས་ཀྱི་ཏིང་ངེ་འཛིན་གྱི་སྤྱོད་ཡུལ་ཡོད་དོ། ། དེ་བཞིན་ཉིད་ནི་ཆོས་ཉིད་ཡིན་པས། ཏིང་ངེ་འཛིན་གསུམ་
ཆར་མ་ཡིན་ལ་སྟོང་མཚན་གཉིས་ཀྱི་ཏིང་ངེ་འཛིན་གྱི་ཡུལ་ཡོད་དོ། ། ཡང་དག་པའི་ཤེས་པ་ནི་སྤང་བྱ་མིན་པས་
སྨོན་མེད་ཀྱི་ཏིང་ངེ་འཛིན་གྱི་ཡུལ་མིན་ལ། མྱང་འདས་མིན་པས་མཚན་མེད་ཀྱི་ཡུལ་མིན་ཞིང་། དེ་བདག་མེད་དུ་
རྟོགས་པའི་ཡེ་ཤེས་ཡོད་པས་སྟོང་བ་ཉིད་ཀྱི་ཏིང་ངེ་འཛིན་གྱི་ཡུལ་ཡིན་ལ། དེ་ལ་ཏིང་ངེ་འཛིན་གསུམ་ཀ་ཡོད་དོ་
ཞེས་པ་ཡིན་ནམ་སྙམ་ཡང་དཔྱད་རྒྱུ་ཡོད། ཡང་བསྡུ་བ་ལས། གང་དུ་སྟོང་པ་ཉིད། སྨོན་པ་མེད། མཚན་མ་
མེད་པ་བྱེ་བྲག་མེད་པར་གསུངས་པ་དེར་ནི། དེ་དག་ཐོས་པ་དང་བསམ་པ་དང་བསྒོམ་པ་ལས་བྱུང་པ་ཡིན་པར་
བལྟ་བར་བྱའོ། ། གང་དུ་དེ་དག་ཏིང་ངེ་འཛིན་གྱི་སྒྲ་ཁོ་ནར་གསུངས་པ་དེར་ནི་བསྒོམ་པ་ལས་བྱུང་པ་འཇིག་རྟེན་
པ་དང་འཇིག་རྟེན་ལས་འདས་པ་ཡིན་པར་བལྟ་བར་བྱའོ། ། གང་དུ་དེ་དག་རྣམ་པར་ཐར་པའི་སྒོའི་སྒྲ་ཁོ་ནར་
གསུངས་པ་དེར་ནི་དེ་དག་འཇིག་རྟེན་ལས་འདས་པ་ཉིད་ཡིན་པར་བལྟ་བར་བྱའོ། ། ཞེས་བྱུང་། འདི་ཡང་དང་
པོས་ཐོས་བསམ་སྒོམ་གསུམ་དང་། གཉིས་པས་སྒོམ་བྱུང་འཇིག་རྟེན་ལས་འདས་མ་འདས་དང་། གསུམ་པས་
འཇིག་རྟེན་ལས་འདས་པའི་སྒོམ་བྱུང་ལ་སྦྱར་བར་གསལ་ལོ། ། ཡང་བསྡུ་བ་ལས། རྣམ་པར་ཐར་པའི་སྒོ་སྟོང་བ་
ཉིད་ཀྱི་ཤེས་པ་ནི་ཤེས་པ་བརྒྱད་ཀྱིས་བསྡུས་ཏེ། ཆོས་དང་རྗེས་སུ་རྟོགས་པའི་ཤེས་པ་དང་། སྡུག་བསྔལ་དང་ཀུན་
འབྱུང་དང་འགོག་པ་དང་། ལམ་གྱི་ཤེས་པ་རྣམས་དང་། ཟད་པ་དང་མི་སྐྱེ་བ་ཤེས་པ་འཇིག་རྟེན་ལས་འདས་པ་
དག་གིས་བསྡུས་སོ། ། རྣམ་པར་ཐར་པའི་སྒོ་སྨོན་པ་མེད་པའི་ཤེས་པ་ནི་ཤེས་པ་དྲུག་གིས་བསྡུས་ཏེ། ཆོས་ཤེས་པ་
དང་། རྗེས་སུ་རྟོགས་པ་དང་། སྡུག་བསྔལ་དང་། ཀུན་འབྱུང་དང་། ཟད་པ་དང་མི་སྐྱེ་བ་ཤེས་པ་རྣམས་ཀྱིས་
སོ། ། རྣམ་པར་ཐར་པའི་སྒོ་མཚན་མ་མེད་པའི་ཤེས་པ་ནི་ཤེས་པ་ལྔས་བསྡུས་ཏེ། ཆོས་ཤེས་པ་དང་། རྗེས་སུ་

• 371 •
རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད
རྟོགས་པའི་ཤེས་པ་དང་། འགོག་པ་ཤེས་པ་དང༌། ཟད་པ་དང་། མི་སྐྱེ་བ་ཤེས་པ་རྣམས་ཀྱིས་སོ། ། ཞེས་ཤེས་པ་
བཅུའི་ནང་ནས་ཀུན་རྫོབ་དང་ཕ་རོལ་སེམས་ཤེས་མ་གཏོགས་པའི་ཤེས་པ་བརྒྱད་དང་སྦྱར་ཚུལ་ཡང་གསུངས་
སོ། ། གཞན་ཡང་བསྡུ་པ་ལས། རྣམ་པ་བཅུ་དྲུག་པོ་གང་དག་ཡིན་པ་དེ་དག་ལས་དུ་ཞིག་སྟོང་བ་ཉིད་ཀྱི་རྣམ་པ་
ཡིན་ཞེ་ན། སྨྲས་པ། གཉིས་ཏེ་སྡུག་བསྔལ་གྱི་བདེན་པ་ལས་ཐ་མ་གཉིས་སོ། ། དུ་ཞིག་སྨོན་པ་མེད་པའི་རྣམ་པ་
ཡིན་ཞེ་ན། སྨྲས་པ། དྲུག་སྟེ་སྡུག་བསྔལ་གྱི་བདེན་པ་ལས་དང་པོ་གཉིས་དང་། ཀུན་འབྱུང་བའི་བདེན་པ་ལས་
ཐམས་ཅད་དོ། ། དུ་ཞིག་མཚན་མ་མེད་པའི་རྣམ་པ་ཡིན་ཞེ་ན། སྨྲས་པ། འགོག་བའི་བདེན་པ་ལས་ཐམས་ཅད་
དོ། ། དུ་ཞིག་ནི་རྣམ་པར་དག་པའི་རྒྱུ་ཉེ་བར་མཚོན་པའི་རྣམ་པ་ཡིན་ཞེ་ན། སྨྲས་པ། ལམ་གྱི་བདེན་པ་ལས་
ཐམས་ཅད་དོ། ། ཅེས་ལམ་བདེན་གྱི་རྣམ་པ་བཞི། རྣམ་ཐར་སྒོ་གསུམ་གང་དུ་མ་སྦྱར་བ་དང་། ཡང་བསྡུ་བ་
ལས། རྣམ་པ་བཅུ་གཅིག་པོ་དེ་དག་ལས་སྟོང་བ་ཉིད་ཀྱི་རྣམ་པ་དང་། བདག་མེད་པ་ཉིད་ཀྱི་རྣམ་པ་གཉིས་ནི་
སྟོང་པ་ཉིད་ཀྱི་རྣམ་པ་ཡིན་ནོ། ། ལྷག་མ་བརྒྱད་ནི་སྨོན་པ་མེད་པའི་རྣམ་པ་ཡིན་ནོ། ། འགོག་པའི་བདེན་པ་ལ་
བྲལ་བའི་རྣམ་པ་གང་ཡིན་པ་གཅིག་བུ་ནི་མཚན་མ་མེད་པའི་རྣམ་པ་ཡིན་ནོ། ། ཞེས་པ་དང་། མཛོད་ལས།
མཚན་མེད་ཞི་བའི་རྣམ་པ་དང་། སྟོང་ཉིད་བདག་མེད་སྟོང་ཉིད་དུ། ། འཇུག་པའོ་སྨོན་པ་མེད་པ་ནི། ། དེ་ལས་
གཞན་བདེན་རྣམ་པ་ཅན། ། ཞེས་གསུངས་པ་གཉིས་ཀ་དོན་གཅིག་གམ་སྙམ་སྟེ། གཞུང་དེ་གཉིས་ཀས། སྟོང་
བདག་མེད་གཉིས་རྟོགས་པ་སྟོང་པ་ཉིད་ཀྱི་ཏིང་ངེ་འཛིན་དང༌། སྡུག་བདེན་གྱི་སྟེང་གི་མི་རྟག་སྡུག་བསྔལ་གཉིས་
དང་། ཀུན་འབྱུང་གི་བཞི། ལམ་བདེན་གྱི་བཞི་སྟེ་བཅུ་རྟོགས་པའི་ཏིང་ངེ་འཛིན་སྨོན་མེད་དང་། འགོག་བདེན་
གྱི་ཁྱད་ཆོས་བཞི་རྟོགས་པའི་ཏིང་ངེ་འཛིན་མཚན་མེད་ཀྱི་ཏིང་ངེ་འཛིན་དུ་འཇོག་པར་འདྲ་བའི་ཕྱིར་ཏེ། མཛོད་
ལས། ལམ་བདེན་གྱི་བཞི་མཚན་མེད་དུ་མ་བཤད་པ་ནི། ལུགས་འདིར་མཚན་མེད་ཀྱི་ཏིང་ངེ་འཛིན་གྱི་དམིགས་
ཡུལ་ལ་གཟུགས་སོགས་ཡུལ་ལྔ། ཕོ་མོ་གཉིས་དང་། འདུ་བྱས་ཀྱི་མཚན་ཉིད་སྐྱེ་འགག་གནས་གསུམ་སྟེ། བཅུ་
ཆར་གྱི་མཚན་མ་དང་བྲལ་བ་ཞིག་དགོས་ཤིང་། ལམ་ལ་འདུས་བྱས་ཀྱི་མཚན་ཉིད་སྐྱེ་འགག་གནས་གསུམ་ལྡན་
པས་སོ། ། ལམ་གྱི་བཞི་སྨོན་མེད་དུ་བཤད་པ་ནི། སྟོང་ཉིད་སྟོང་ཉིད་ཅེས་ལ་སོགས། ། གཞན་ཡང་ཏིང་ངེ་
འཛིན་གསུམ་མོ། ། གཉིས་ནི་སྟོང་དང་མི་རྟོག་པར། ། མི་སློབ་པའི་ལ་དམིགས་པ་ཡིན། ། མཚན་མ་མེད་པ་
མཚན་མེད་ནི། ཞི་བར་མ་བརྟགས་ཟད་པ་ལ། ། ཞེས་སྟོང་ཉིད་སྟོང་ཉིད་ཀྱི་ཏིང་ངེ་འཛིན། སྨོན་མེད་སྨོན་མེད་
ཀྱི་ཏིང་འཛིན། མཚན་མེད་མཚན་མེད་ཀྱི་ཏིང་ངེ་འཛིན་གསུམ་གྱིས་རིམ་པ་བཞིན་སྟོང་བ་ཉིད་ཀྱི་ཏིང་འཛིན་
དང་། སྨོན་མེད་ཀྱི་ཏིང་འཛིན་དང༌། སོ་སོར་བརྟགས་མིན་གྱི་འགོག་པ་ལ་དམིགས་ནས་སྟོང་བ་དང་། མི་རྟག་
པ་དང་། ཞི་བའི་རྣམ་པར་འཇུག་པ་ཡིན་པས། དང་པོ་གཉིས་ཀྱི་ལམ་ལ་རྒྱབ་ཀྱིས་ཕྱོགས་པ་ཡིན་པའི་ཕྱིར་

•372 • རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད།
རོ། ། ཏིང་ངེ་འཛིན་དེ་གསུམ་ལ་ལམ་སུན་འབྱིན་པའི་ལམ་གསུམ་ཞེས་ཀྱང་བྱའོ། ། བསྡུ་བར་ཡང་ལམ་གྱི་བཞི་
སྨོན་མེད་དུ་བཤད་དེ། དེ་ཉིད་ལས། དེ་ལ་ཡང་དག་པའི་ལྟ་བ་ནི་མདོར་བསྡུ་ན་རྣམ་པ་བཅུ་གཅིག་ཏུ་ལྟ་བར་བྱ་
སྟེ། ནང་དུ་ལྟ་བ་དང་། འབྲས་དང་། ཟུག་རྡུ་དང་། སྡིག་པ་དང་། མི་རྟག་པ་ཉིད་དང༌། སྡུག་བསྔལ་བ་
ཉིད་དང་། སྟོང་བ་ཉིད་དང་། བདག་མེད་པ་ཉིད་དང་། ཀུན་ཏུ་སྦྱོར་བར་བྱེད་པ་དང་། བྲལ་བ་དང་།
འབྲལ་བར་བྱེད་པར་བལྟ་བའོ། ། ཞེས་པས་བསྟན་པའི་ལྟ་བ་བཅུ་གཅིག་གི་ནང་ནས། སྟོང་བདག་མེད་གཉིས་
ནི་སྟོང་བ་ཉིད་དང༌། ལྷག་མ་བརྒྱད་ནི་སྨོན་མེད་དང་། བྲལ་བའི་རྣམ་པ་གཅིག་པུ་མཚན་མེད་དུ་འཇོག་དགོས་
པ་སྔར་དྲངས་པའི་ལུང་གིས་ཤེས་སོ། ། བྲལ་བའི་རྣམ་པ་ལ་འགོག་པ་བཞི་འཇོག་དགོས་ཏེ། དེ་ཉིད་ལས།
འགོག་པའི་བདེན་པ་ལས་འགོག་པ་དང་། ཞི་བ་དང་། གྱ་ནོམ་པ་དང༌། ངེས་པར་འབྱུང་བར་ལྟ་བ་གང་ཡིན་པ་
དེ་ནི་བྲལ་བར་ལྟ་བ་ཞེས་བྱ་སྟེ། འདི་ལྟར་འགོག་པའི་བདེན་པ་ནི་ཉོན་མོངས་པ་དང་ཕུང་བོ་ཐམས་ཅད་དང་བྲལ་
བས་རབ་ཏུ་ཕྱེ་བ་ཡིན་པའི་ཕྱིར་རོ། ། ཞེས་གསུངས་སོ། ། འགྲེལ་བ་དོན་གསལ་ལས། སྟོང་བ་དང་བདག་མེད་
པའི་རྣམ་པའི་ངོ་བོ་ཉིད་ནི་རྣམ་པར་ཐར་པའི་སྒོ་དང་པོའོ། ། འགོག་པ་དང་ལམ་གྱི་བདེན་པའི་རྣམ་པའི་ངོ་བོ་
ཉིད་ནི་གཉིས་པའོ། ། མི་རྟག་པ་དང་སྡུག་བསྔལ་བ་དང་ཀུན་འབྱུང་བའི་བདེན་པའི་ངོ་བོ་ཉིད་ནི་གསུམ་པ་སྟེ་
ཞེས་གསུངས་པ་དང་། ཀུན་བཏུས་གཉིས་ཀྱི་འཆད་ཚུལ་མཐུན་ནོ། ། གཉིས་པ་དོགས་དཔྱོད་ལ། ། ཁ་ཅིག་ན་
རེ། སྟོང་བ་ཞི་བ་སྐྱེ་བ་མེད་པའི་ཚུལ། ། ཞེས་པའི་སྟོང་བ་ཞེས་པས་སྟོང་བ་ཉིད་དང༌། ཞི་བ་ཞེས་པས་མཚན་
མེད། སྐྱེ་བ་མེད་པ་ཞེས་པས་སྨོན་མེད་བསྟན་པ་མ་ཡིན་པར་ཐལ། སྐྱེ་བ་མེད་པ་ཞེས་པས་མཚན་མེད་དང་། ཞི་
བ་ཞེས་པས་སྨོན་མེད་བསྟན་པའི་ཕྱིར་ཏེ། སྟོང་བ་ཞེས་པས་ཆོས་རྣམས་རང་གི་ངོ་བོ་བདེན་པས་སྟོང་བ་དེ་བསྟན།
ཞི་བ་ཞེས་པས་ཆོས་རྣམས་དོན་དམ་པར་འགག་པ་མེད་པ་དེ་བསྟན། སྐྱེ་བ་མེད་པ་ཞེས་པས་ཆོས་རྣམས་དོན་དམ་
པར་རྒྱུ་ལས་སྐྱེ་བ་མེད་པ་བསྟན་པ་གང་ཞིག ། དེ་གསུམ་རིམ་བཞིན་ཡུལ་སྟོང་བ་ཉིད་དང་སྨོན་མེད་མཚན་མེད་
གསུམ་དུ་འཇོག་དགོས་པའི་ཕྱིར་ཏེ། འདུས་བྱས་ཀྱི་ཆོས་རྣམས་དོན་དམ་པར་རྒྱུ་ལས་སྐྱེ་བ་མེད་པ་ཡུལ་མཚན་
མེད་དང་། དོན་དམ་པར་འབྲས་བུ་མི་བསྐྱེད་པ་ཡུལ་སྨོན་མེད་དུ་ཁས་ལེན་དགོས་པའི་ཕྱིར། གཞན་ཡང་། དེ་
ལྟར་ཡིན་པར་ཐལ། ཆོས་ཐམས་ཅད་ངོ་བོ་ཉིད་མེད་པ་མ་སྐྱེ་བ་མ་འགག་པ་ཞེས་པ་དེ། ཤེར་ཕྱིན་གྱི་མདོར་རྣམ་
ཐར་སྒོ་གསུམ་བསྟན་པའི་ཤེས་བྱེད་དུ་གུང་ཐང་འཇམ་པའི་དབྱངས་ཀྱི་རྣམ་ཐར་སྒོ་གསུམ་གྱི་རྣམ་གཞག་དང་དྲང་
ངེས་ཡང་སྙིང་གཉིས་ཀར་དྲངས་པ་གང་ཞིག ། ལུང་དེས་རྣམ་ཐར་སྒོ་གསུམ་བསྟན་ན། ཆོས་ཐམས་ཅད་ངོ་བོ་
ཉིད་མེད་པ་ཞེས་པས་སྟོང་པ་ཉིད་ཀྱི་རྣམ་ཐར་དང་། མ་སྐྱེ་བ་ཞེས་པས་མཚན་མེད་ཀྱི་རྣམ་ཐར་དང་། མ་འགག་
པ་ཞེས་པས་སྨོན་མེད་ཀྱི་རྣམ་ཐར་བསྟན་པར་ཁས་ལེན་དགོས་པའི་ཕྱིར་རོ། ། གཞན་དུ་ན། མ་སྐྱེ་བ་ཞེས་པས་

རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད • 373 •
སྨོན་མེད་དང༌། མ་འགག་པ་ཞེས་པས་མཚན་མེད་བསྟན་པར་ཁས་ལེན་དགོས་པར་ཐལ་ལོ། ། གཞན་ཡང་། དེ་
ལྟར་དུ་ཁས་ལེན་དགོས་པར་ཐལ། རྩ་ཤེར་ཡང་། འགག་པ་མེད་པ་སྐྱེ་མེད་པ། ། ཞེས་པའི་འགག་པ་མེད་པ་ནི་
ཆོས་རྣམས་རང་ཉིད་དོན་དམ་པར་འགག་པ་མེད་པ་དང་། སྐྱེ་བ་མེད་པ་ནི་འདུས་བྱས་ཀྱི་ཆོས་རྣམས་དོན་དམ་
པར་རྒྱུ་ལས་སྐྱེ་བ་མེད་པ་ལ་བྱེད་པའི་ཕྱིར་ཏེ། རྣམ་བཤད་རིགས་པའི་རྒྱ་མཚོ་ལས། གལ་ཏེ་སྐྱེ་བ་ཡོད་ན་འགག་
པ་ཡོད་ལ་མེད་ན་མེད་པས་སྐྱེ་བ་མེད་པ་འགག་པ་མེད་ཞེས་སྨྲ་བར་རིགས་སོ་ཞེ་ན། མཆོད་སྦྱིན་ཚེ་སྟོད་ལ་སྐྱེས་
ནས་ཚེ་སྨད་ལ་ཤི་བའི་སྐྱེ་འགག་ལ་སྔ་ཕྱི་ཡོད་ཀྱང་རང་མཚན་གྱིས་གྲུབ་པ་ལ་དེ་འདྲ་བའི་སྔ་ཕྱི་མེད་པར་བསྟན་པའི་
ཕྱིར་དུ་གོ་རིམ་མ་ངེས་དེ། ཞེས་གསུངས་པའི་ཕྱིར་དང་། སྐྱེ་བ་ནམ་ཡང་ཡོད་མ་ཡིན་ཞེས་པའི་སྐྱེ་བ་མེད་པ་ཡང་
དོན་དམ་པར་རྒྱུ་ལས་སྐྱེ་བ་མེད་པ་ལ་རྣམ་བཤད་རིགས་པའི་རྒྱ་མཚོ་ལས་བཤད་པའི་ཕྱིར་ཏེ། སྐྱེ་བ་མེད་ཚུལ་འདྲ་
བའི་ཕྱིར་རོ། ། གཞན་ཡང་། གཞུང་དེའི་ཞི་བ་ཡང་སྨོན་མེད་ལ་སྦྱོར་དགོས་པར་ཐལ། སྤྲོས་པ་ཉེ་བར་ཞི་བའི་
དོན་སྐྱེ་འཆི་ལ་སོགས་པའི་ཉེར་འཚེ་མ་ལུས་པ་དང་བྲལ་བ་ལ་བྱེད་པར་རྩ་ཤེས་ཊིཀ་ཆེན་ལས་གསུངས་པ་གང་ཞིག་
སྐྱེ་བ་མེད་པའི་ཚུལ་ཞེས་པའི་སྐྱེ་བ་མེད་པ་དོན་དམ་པར་རྒྱུ་ལས་སྐྱེ་བ་མེད་པ་ལ་སྦྱར་དགོས་པས། སྟོང་བ་ཞི་བ་
ཞེས་པའི་ཞི་བ་དེ་དོན་དམ་པར་འགག་པ་མེད་པ་ལ་སྦྱོར་དགོས་པར་འོས་མེད་ཀྱི་རིགས་པས་སྒྲུབ་པའི་ཕྱིར། དང་
པོ་གྲུབ་སྟེ། ཊཱིཀ་ཆེན་ལས། ཚིག་གསལ་ལས་ཀྱང་སྐྱེ་འཆི་ལ་སོགས་པའི་ཉེར་འཚེ་མ་ལུས་པ་དང་བྲལ་བ་ཞི་བའི་
དོན་དུ་བཤད་དོ། ། ཞེས་གསུངས་པའི་ཕྱིར་ཟེར་རོ། ། འདི་ལ་གཞན་དག་ན་རེ། ཁྱོད་ཀྱི་འདོད་པ་དེ་མི་འཐད་
པར་ཐལ། སྟོང་བ་ཞེས་པས་སྟོང་ཉིད་དང་། ཞི་བ་ཞེས་པས་མཚན་མེད་དང་། སྐྱེ་བ་མེད་པ་ཞེས་པས་སྨོན་མེད་
བསྟན་པར་ཐལ། ཞི་བ་ཞེས་པས་མཚན་མེད་ཀྱི་རྣམ་ཐར་བསྟན་ལ་དེ་ལྟར་ན་གཞན་གཉིས་ལ་དོགས་པ་མེད་པའི་
ཕྱིར་ཏེ། མཚན་མེད་ཀྱི་རྣམ་ཐར་ལ་ཞི་བའི་མིང་གིས་བསྟན་དགོས་པའི་ཕྱིར་ཏེ། རྣམ་བཤད་དགོངས་པ་རབ་
གསལ་ལས། རྣམ་པར་ཐར་བའི་སྒོ་སྟོང་བ་ཉིད་ཀྱི་མཚན་ཉིད་ནི། བདེན་འཛིན་གྱི་དམིགས་གཏད་ཀྱི་རྟོག་པའི་
དྲི་མས་མ་སྦགས་པའི་ཕྱིར་རྣམ་པར་དབེན་པའི་མཚན་ཉིད་ཅན་ནོ། ། རྣམ་པར་ཐར་བའི་སྒོ་མཚན་མ་མེད་པ་ནི།
མཚན་མ་མ་དམིགས་པའི་སྒོ་ནས་ཞི་བའི་མཚན་ཉིད་ཅན་ནོ། ། རྣམ་པར་ཐར་བའི་སྒོ་གསུམ་པ་སྨོན་པ་མེད་པའི་
མཚན་ཉིད་ནི། འདུ་བྱེད་སྡུག་བསྔལ་གྱི་བདག་ཉིད་ཅན་རྣམས་ལ་སྡུག་བསྔལ་དུ་ཡང་དག་པར་རྗེས་སུ་ལྟ་བ་དང་།
དེ་ཁོ་ན་ཉིད་རྟོགས་པའི་ཤེས་རབ་ཀྱིས་འདུ་བྱེད་ཀྱི་ཡིན་ལུགས་ལྟ་བ་ན། སྲིད་བའི་ཕུན་ཚོགས་ལ་མི་སྨོན་ཞིང་།
འཇིག་རྟེན་ལས་འདས་པའི་གོ་འཕང་ལ་ཡང་བདེན་པར་འཛིན་པའི་སྒོ་ནས་སྨོན་པ་མེད་པའི་ཕྱིར་ན། སྡུག་
བསྔལ་དང་གཏི་མུག་མེད་པའི་མཚན་ཉིད་ཅན་ནོ། ། ཞེས་གསུངས་པའི་ཕྱིར་དང་། གཞན་ཡང་དེ་ལྟར་ཡིན་
པར་ཐལ། དེ་ལྟར་དུ་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་དྲང་ངེས་རྣམ་འབྱེད་དང་། གཉལ་སྟོན་

• 374 • རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད
དང་པྲ་ཏི་དྲང་ངེས། གུང་ཐང་འཇམ་པའི་དབྱངས་ཀྱི་དྲང་ངེས་ཡང་སྙིང་དང་། རྣམ་ཐར་སྒོ་གསུམ་གྱི་རྣམ་
གཞག་སོགས་ཡིག་ཆ་ཚད་ལྡན་དུ་མས་གསུངས་པའི་ཕྱིར་ཟེར་བ་དང་། ལ་ལ་ན་རེ། དེ་གཉིས་ཀ་ཁས་བླངས་
ནའང་སྐྱོན་མེད་པའི་ཕྱིར་ཏེ། གསུམ་པོ་རེ་རེས་ཀྱང་རྣམ་ཐར་སྒོ་གསུམ་རེ་བསྟན་པའི་ཕྱིར་ཟེར་ན་དཔྱད་པར་བྱ་
བའི་གནས་སོ། ། ཁ་ཅིག་འཇུག་འགྲེལ་གྱི་སྨོན་མེད་ཀྱང་ཀུན་རྫོབ་དང། དོན་དམ་གང་གི་རྣམ་པ་ཅན་གང་ཡིན་
སྙམ་པ་ལ། གཞན་དག་གལ་ཏེ་འདུ་བྱེད་ཀྱི་སྡུག་བསྔལ་དང༌། དེ་ཁོ་ན་ཉིད་གཉིས་ཚོགས་རྟོགས་པ་ཡིན་པས་ཀུན་
རྫོབ་པའི་རྣམ་ཅན་ཡིན་ཞེ་ན། འཇུག་པའི་རྣམ་བཤད་དུ་སྨོན་མེད་ཀྱི་རྣམ་ཐར་གྱིས་དེ་ཁོ་ན་ཉིད་ལ་བལྟ་བ་ན་ཞེས་
མ་གསུངས་པར་དེ་ཁོ་ན་ཉིད་རྟོགས་པའི་ཤེས་རབ་ཀྱིས་འདུ་བྱེད་ཀྱི་ཡིན་ལུགས་ལ་བལྟ་བ་ན་ཞེས་གསུངས་པས་
སྨོན་མེད་ཀྱི་རྣམ་ཐར་ལ་འདུ་བྱེད་སྡུག་བསྔལ་རྟོགས་མི་དགོས་ཀྱང་དེ་རྒྱུད་ལྡན་གྱི་གང་ཟག་ལ་འདུ་བྱེད་སྡུག་
བསྔལ་རྟོགས་དགོས་པར་བསྟན་པ་འདྲའོ། ། འོན་ཀྱང་། གུང་ཐང་འཇམ་པའི་དབྱངས་ཀྱིས་ཟག་བཅས་སྡུག་
བསྔལ་དང་། དེ་ཁོ་ན་ཉིད་གཉིས་ཚོགས་རྟོགས་དགོས་པར་གསུངས་པ་ལྟར་ན་དེ་ལ་ཀུན་རྫོབ་རྣམ་ཅན་གྱིས་ཁྱབ་
ཟེར་དགོས་པ་འདྲ་ཡང་། འབྲས་བུ་བདེན་པས་སྟོང་པ་ཡུལ་སྨོན་མེད་དུ་གསུངས་པ་དང་མི་འགལ་ཚུལ་ལ་དཔྱད་
དགོས་སོ། ། ཁ་ཅིག་ན་རེ། བསྒོམ་བྱ་བདེན་པས་སྟོང་པ་མཚན་མེད་དུ་འཇོག་དགོས་པར་ཐལ། གསེར་ཕྲེང་
ལས། རྣམ་པར་ཐར་པའི་སྒོ་མཚན་མ་མེད་པ་རྫོགས་པར་བསྒོམ་པ་ཉིད་ཀྱིས་སེམས་ཅན་གྱི་གཟུགས་ནས་རྣམ་
མཁྱེན་གྱི་བར་ལ་མཚན་མར་འཛིན་པ་སྤོང་པར་གནས་པ་སྟེ། ཞེས་གསུངས་པའི་ཕྱིར་ཟེར། གཞན་དག་ན་རེ།
བྱ་བྱེད་ལས་གསུམ་ལ་སྦྱར་བའི་རྣམ་ཐར་སྒོ་གསུམ་གྱི་རྣམ་གཞག་འཐད་ཀྱང་བསྒོམ་བྱ་བདེན་སྟོང་མཚན་མེད་དུ་
འཇོག་པའི་ཤེས་བྱེད་དུ་གསེར་ཕྲེང་གི་ལུང་འདི་དྲངས་ནས་བཤད་མ་ཐག་པ་མི་འཐད་པར་ཐལ། གསེར་ཕྲེང་དུ་
མཚན་མེད་དང་སྨོན་མེད་གཉིས་ཀའི་སྐབས་སུ་ཡུལ་ལ་ཞེན་པ་བཀག་པར་འདྲ་བའི་ཕྱིར་ཏེ། དྲངས་མ་ཐག་པའི་
གཞུང་དེ་དང་། དེ་ཉིད་ལས། རྣམ་པར་ཐར་པའི་སྒོ་སྨོན་པ་མེད་པ་རྫོགས་པར་སྒོམ་པ་ཉིད་ཀྱིས་སེམས་ཅན་
རྣམས་ཀྱི་གཟུགས་ནས་རྣམ་མཁྱེན་གྱི་བར་ལ་སྲེད་པའི་དགའ་བ་སྤོང་པར་གནས་པ་སྟེ། ཞེས་པ་གཉིས་ཡུལ་ལ་
སྦྱར་ནས་གསུངས་པར་འདྲ་པས། ལུ་དེ་བྱ་བྱེད་ལས་གསུམ་ལ་སྦྱར་པའི་རྣམ་ཐར་སྒོ་གསུམ་གྱི་ཤེས་བྱེད་དུ་མི་
རིགས་པའི་ཕྱིར་རོ། ། བྱ་བྱེད་ལས་གསུམ་ལ་སྦྱར་ཚུལ་མཁས་གྲུབ་ཐམས་ཅད་མཁྱེན་པས་བསྐྱེད་རིམ་དངོས་གྲུབ་
རྒྱ་མཚོར་གསལ་བར་གསུངས་པའི་ཕྱིར་ཏེ། དེ་ཉིད་ལས། སྣོད་བཅུད་ཐམས་ཅད་བདེན་པའི་ངོ་བོ་ཉིད་མེད་
པས་བསྒོམ་པར་བྱ་བ་དང༌། བསྒོམ་པ་དང་སྒོམ་པ་པོ་མི་དམིགས་པའི་སྟོང་ཉིད་མཚན་མ་མེད་པ་དང་སྨོན་པ་མེད་
པའི་དོན་བསྒོམ་པར་བྱ་ལ་ཞེས་གསུངས་པའི་ཕྱིར། སྒྲོན་གསལ་མཆན་ལས་ཀྱང་དེ་ལས་གསལ་བར་མ་གསུངས་
པའི་ཕྱིར་ཟེར་བ་ལའང་ཞིབ་ཆ་དགོས། ལ་ལ་ན་རེ། རྣམ་ཐར་སྒོ་གསུམ་གྱི་རྣམ་བཞག་ཏུ་ཊིཀ་ཆེན་གྱི་ལུང་དྲངས་

རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད་， 375 •
ནས་ཚད་འབྲས་གཞལ་གསུམ་བྱ་བྱེད་ལས་གསུམ་དང་སྦྱར་ནས་གསུངས་པའང་དཔྱད་དགོས་ཏེ། དེ་ལྟར་ན་སྟོང་
ཉིད་ལས་དང་། དེ་རྟོགས་པའི་མཐོང་ལམ་བྱ་བ་དང༌། དེ་རྟོགས་པའི་བདེན་པ་མངོན་རྟོགས་བྱེད་པར་ཐལ་བར་
འགྱུར་ལ། 
གཞུང་རྣམས་སུ་ཚད་མ་དང་གསར་དུ་མི་བསླུ་བའི་རིག་པ་གཉིས་མཚོན་བྱ་མཚོན་བྱེད་ཡིན་པ་ལ་
དགོངས་ནས་བྱ་བྱེད་ཀྱི་མིང་གིས་བཏགས་པ་ཙམ་ཡིན་གྱི་དངོས་མ་ཡིན་པའི་ཕྱིར་ཏེ། གཞན་དུ་ན་དོན་བྱེད་ནུས་
པ་དངོས་པོའི་བྱེད་པོར་ཐལ་བའི་ཕྱིར་ཟེར་བ་ལའང་དཔྱད་དགོས། ཡང་ཁ་ཅིག བསྒོམ་པའི་བྱ་བ་ནི་བསྒོམ་བྱ་
སྒོམ་བྱེད་གཉིས་ཚོགས་ཀྱི་སྟེང་ནས་འཇོག་དགོས་པས་དེ་བདེན་སྟོང་དུ་གཞན་གཉིས་ཀྱང་འདུ་ལ། བསྒོམ་བྱ་
བདེན་སྟོང་དང་སྒོམ་བྱེད་བདེན་སྟོང་གཉིས་གཅིག་གཅིག་གི་ནང་དུ་མི་འདུ་བའི་ཕྱིར་ཏེ། དེ་ལྟར་དུ་རྣམ་ཐར་སྒོ་
གསུམ་གྱི་རྣམ་གཞག་དང་། དྲང་ངེས་ཡང་སྙིང་གཉིས་ཀར་གསུངས་པའི་ཕྱིར་ཟེར། གཞན་དག་ན་རེ། དེ་མི་
འཐད་པར་ཐལ། དེ་གསུམ་ཕན་ཚུན་གཅིག་གཅིག་གི་ནང་དུ་འདུ་བའི་ཕྱིར་ཏེ། དེ་གསུམ་དོན་གཅིག་ཡིན་པའི་
ཕྱིར་ཟེར། 
གལ་ཏེ་དེ་གཉིས་ཀྱི་སྟེང་གི་སྟོང་ཉིད་གཅིག་གཅིག་གི་ནང་དུ་མི་འདུ་བ་ལ་དགོངས་ཟེར་ནའང་མི་
འཐད་པར་ཐལ། དེ་ལྟར་ན་དེ་གསུམ་གྱི་སྟོང་ཉིད་གཅིག་གཅིག་གི་ནང་དུ་མ་འདུ་བའི་ཕྱིར་ཏེ། དེ་གསུམ་གྱི་
གཉིས་གཅིག་གི་ནང་དུ་འདུ་ན་ཕན་ཚུན་འདུ་བ་ལ་སྐྱོན་མེད་པའི་ཕྱིར་ཏེ། དེ་གསུམ་གྱི་སྟོང་ཉིད་འགལ་བ་ཡིན་
པའི་ཕྱིར་ཟེར་བ་སོགས་ལ་དཔྱད་རྒྱུ་ཡོད། ཡང་ཁ་ཅིག མཆིམས་མཛོད་ལས། ཐོས་བསམ་ལས་བྱུང་བ་དང་།
འཇིག་རྟེན་པའི་སྒོམ་བྱུང་དང་། འཇིག་རྟེན་ལས་འདས་པའི་སྒོམ་བྱུང་གི་ཏིང་ངེ་འཛིན་གསུམ་རིམ་པ་ལྟར་སྟོང་
ཉིད་ལ་སོགས་པ་དང་། སྟོང་པ་ཉིད་ཀྱི་ཏིང་ངེ་འཛིན་ལ་སོགས་པ་དང་། རྣམ་པར་ཐར་པའི་སྒོ་སྟོང་བ་ཉིད་ལ་
སོགས་པ་ཡིན་ནོ། ། ཞེས་གསུངས་པ་མི་འཐད་པར་ཐལ། སྐབས་བཞི་བའི་བསྡུས་དོན་ལས། མཆིམས་མཛོད་
དང་པོར་སྒོམ་དང་གཉིས་པ་ལ། སྒོམ་བྱུང་འདས་ལམ་མ་གཞག་འཐད་པར་དཀའ། ། ཞེས་དང་། རྣམ་ཐར་སྒོ་
གསུམ་གྱི་རྣམ་གཞག་ལས་ཀྱང་དེ་ལྟར་དུ་གསུངས་པའི་ཕྱིར་ཟེར། གཞན་དག་ན་རེ། མཆིམས་མཛོད་ལས་
གསུངས་པ་ལྟར་འཐད་པར་ཐལ། ཐོས་བསམ་ལས་བྱུང་བ་དང་པོ་དང་། འཇིག་རྟེན་པའི་སྒོམ་བྱུང་གཉིས་པ་
དང་། འཇིག་རྟེན་ལས་འདས་པའི་སྒོམ་བྱུང་གསུམ་པ་ཡིན་པའི་ཕྱིར། རྟགས་རེ་རེ་ནས་དེར་ཐལ། བསྡུ་བ་ལས།
གང་དུ་སྟོང་པ་ཉིད་དང༌། མཚན་མ་མེད་པ་དང་། སྨོན་པ་མེད་པ་བྱེ་བྲག་མེད་པར་གསུངས་པ་དེ་དག་ནི་ཐོས་པ་
དང་། བསམ་པ་དང་སྒོམ་པ་ལས་བྱུང་ཉིད་ཡིན་པར་བལྟ་བར་བྱའོ། ། གང་དུ་དེ་དག་ཏིང་ངེ་འཛིན་གྱི་སྒྲ་ཁོ་ནར་
གསུངས་པ་དེར་ནི། དེ་དག་སྒོམ་པ་ལས་བྱུང་བ་འཇིག་རྟེན་པ་དང་། འཇིག་རྟེན་ལས་འདས་པ་ཉིད་ཡིན་པར་
བལྟ་བར་བྱའོ། ། གང་དུ་དེ་དག་རྣམ་པར་ཐར་པའི་སྒོའི་སྒྲ་ཁོ་ནར་གསུངས་པ་དེ་ནི་དེ་དག་འཇིག་རྟེན་ལས་
འདས་པ་ཉིད་ཡིན་པར་བལྟ་བར་བྱའོ། ། ཞེས་གསུངས་པའི་ཕྱིར། གཞན་ཡང་། མཆིམས་མཛོད་ལས་གསུངས་

• 376 •
 རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད།
པ་ལྟར་འཐད་པར་ཐལ། སྟོང་བ་ཉིད་ལ་སོགས་པའི་སྒྲས་བསྟན་པ་དང་། ཏིང་ངེ་འཛིན་གྱི་སྒྲས་བསྟན་པ་དང་།
རྣམ་ཐར་གྱི་སྒྲས་བསྟན་པའི་རྣམ་ཐར་སྒོ་གསུམ་སོ་སོར་ཕྱེ་བའི་ཚེ་དེ་ལྟར་དུ་འཇོག་དགོས་པའི་ཕྱིར་ཏེ། ཐོས་
བསམ་ལས་བྱུང་བ་དང་པོ་ཁོ་ན་དང་། འཇིག་རྟེན་ལས་འདས་པའི་སྒོམ་བྱུང་ཁོ་ན་ཐ་མ་ཡིན་ན། འཇིག་རྟེན་
པའི་སྒོམ་བྱུང་བར་པ་ཡིན་པར་འོས་མེད་ཀྱིས་སྒྲུབ་པའི་ཕྱིར་ཏེ། དེ་གསུམ་དུ་ཕྱེ་ནས་འཇོག་ཚུལ་ཞིག་ཡོད་པའི་
ཕྱིར་དང་། གཞན་ཡང་། མཆིམས་ཊཱིཀ་ལས་དང་པོ་ལ་སྒོམ་བྱུང་དང་། གཉིས་པ་ལ་འཇིག་རྟེན་ལས་འདས་
པའི་སྒོམ་བྱུང་མ་གསུངས་པ་མ་ཡིན་པའི་ཕྱིར་ཏེ། དེ་གསུམ་གྱི་ཕྱི་མ་ཕྱི་མ་ཡིན་པར་དངོས་སུ་བསྟན་པས་སྔ་མ་སྔ་
མ་ཡིན་པར་དོན་གྱིས་བསྟན་པའི་ཕྱིར་ཏེ། ཕྱི་མ་ཕྱི་མ་སྔ་མ་སྔ་མའི་བྱེ་བྲག་ཡིན་པའི་ཕྱིར་ཟེར་བ་སོགས་ལ་དཔྱད་
དགོས་སོ། ། ཡང་ཁ་ཅིག ཆོས་ཐམས་ཅད་ངོ་བོ་ཉིད་མ་མཆིས་པ། སྐྱེ་བ་མ་མཆིས་པ། འགག་པ་མ་མཆིས་པ།
ཞེས་པའི་མདོ་ཆོས་ཅན། རྣམ་ཐར་སྒོ་གསུམ་ཤེས་པ་དང་། ཞེས་པའི་བཤད་བྱ་རྩ་བའི་མདོ་ཡིན་པའི་ཕྱིར་ཏེ།
དྲང་ངེས་ཡང་སྙིང་ལས། རྣམ་ཐར་སྒོ་གསུམ་ཤེས་པ་དང་། ཞེས་པའི་བཤད་བྱའི་ཡུམ་གྱི་མདོ་ལས། ཆོས་རྣམས་
ངོ་བོ་ཉིད་མ་མཆིས་པ། སྐྱེ་བ་མ་མཆིས་པ། འགག་པ་མ་མཆིས་པ། ཞེས་ཆོས་རེ་རེའི་སྟེང་དུའང་ཁྱད་པར་དེ་
དག་སྦྱར་ནས་གསུངས་པའི་ཕྱིར་ཞེས་གསུངས་པའི་ཕྱིར་ཟེར། གཞན་དག་ན་རེ། དེ་ཆོས་ཅན། རྣམ་ཐར་སྒོ་
གསུམ་ཤེས་པ་དང་། ། ཞེས་པའི་བཤད་བྱ་རྩ་བའི་མདོ་མ་ཡིན་པར་ཐལ། ཆོས་ཐམས་ཅད་མ་སྐྱེ་བ་སོགས་སུ་
གསུངས་པ་དེ། ཤེར་མདོའི་སྤྱིའི་གསུངས་ཚུལ་ཡིན་གྱི། རྣམ་ཐར་སྒོ་གསུམ་ཤེས་པ་དང་། ཞེས་པའི་བཤད་བྱའི་
མདོ་ཁོ་ནར་བྱུང་བ་མ་ཡིན་པའི་ཕྱིར་དང་། ཡང་དེའི་བཤད་བྱའི་མདོར། དེ་ལ་ཇི་ལྟར་ན་བྱང་ཆུབ་སེམས་དཔའ་
སེམས་དཔའ་ཆེན་པོའི་སྟོང་ཉིད་ཡོངས་སུ་རྫོགས་པར་བྱ་བ་ཡིན་ཞེ་ན། རང་གི་མཚན་ཉིད་སྟོང་བ་ཉིད་ཉེ་བར་
བཟུང་ནས་ཡོངས་སུ་རྫོགས་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོས་སྟོང་བ་ཉིད་ཡོངས་སུ་རྫོགས་པ་སྟེ
དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྟོང་ཉིད་ཡོངས་སུ་རྫོགས་པར་བྱའོ། ། དེ་ལ་ཇི་ལྟར་བྱང་ཆུབ་
སེམས་དཔའ་སེམས་དཔའ་ཆེན་པོས་མཚན་མ་མེད་པ་མངོན་དུ་བྱ་བ་ཡིན་ཞེ་ན། འདི་ལྟ་སྟེ། མཚན་མ་ཐམས་
ཅད་ཡིད་ལ་མི་བྱེད་པའི་ཕྱིར་ཏེ། དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་མཚན་མ་མེད་པ་མངོན་དུ་
བྱ་བ་ཡིན་ནོ། ། དེ་ལ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་སྨོན་པ་མེད་པ་ཤེས་ཤེ་ན། དེ་
ཁམས་གསུམ་ཐམས་ཅད་དུ་སེམས་མི་གནས་པ་སྟེ། དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྨོན་པ་
མེད་པ་ཤེས་པའོ། ། ཞེས་པ་ཙམ་ལས་མ་བྱུང་བའི་ཕྱིར་ཟེར་བ་སོགས་ལ་ཞིབ་ཏུ་དཔྱད་དགོས་སོ། ། ཡང་ཁ་ཅིག
སེམས་ཙམ་པས་བུམ་པའི་ངོ་བོ་རྒྱུ་འབྲས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་གསུམ་
པོ། རིམ་བཞིན་ཡུལ་སྟོང་ཉིད་མཚན་མེད་སྨོན་མེད་གསུམ་དུ་འཇོག་དགོས་པར་ཁས་ལེན་པའི་ཕྱིར་ཏེ། བྱང་ས་

རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད • 377 •
ལས། འདུས་བྱས་ལ་མི་མཐུན་པར་བདེན་པར་སྨོན་པ་མེད་པའི་ཏིང་ངེ་འཛིན་རྣམ་པར་བཞག་གོ འདུས་མ་
བྱས་མྱ་ངན་ལས་འདས་པ་ལ་སྨོན་ཅིང་། ཡང་དག་པར་མངོན་པར་དགའ་བར་འཛིན་པ་ལས་ནི་མཚན་མ་མེད་
པའི་ཏིང་ངེ་འཛིན་རྣམ་པར་བཞག་གོ ། མེད་པ་ཁོ་ནའི་དངོས་པོ་གང་ཡིན་པ་དེ་ལ་ནི་བྱང་ཆུབ་སེམས་དཔའ་
སྨོན་པའམ་མི་སྨོན་པར་མི་བྱ་བར་དེ་མེད་པ་ཁོ་ནར་ཡང་དག་པ་ཇི་ལྟ་བ་བཞིན་དུ་བལྟ་བར་བྱ་སྟེ། ལྟ་བ་དེའི་
དབང་དུ་བྱས་ནས་སྟོང་བ་ཉིད་ཀྱི་ཏིང་ངེ་འཛིན་རྣམ་པར་བཞག་པར་རིག་པར་བྱའོ། ། ཞེས་གསུངས་པའི་ཕྱིར་
ཟེར། གཞན་དག་ན་རེ། སེམས་ཙམ་པས་དེ་འདྲ་བའི་རྣམ་ཐར་སྒོ་གསུམ་གྱི་རྣམ་གཞག་འདོད་ནའང་ལུང་དེ་
དེའི་ཤེས་བྱེད་དུ་མི་རིགས་པའི་ཕྱིར་ཏེ། དེའི་སྐབས་སུ་མེད་པ་ཁོ་ནའི་དངོས་པོ་གང་ཡིན་པ་ཞེས་པས་བདག་མེད་
རྟོགས་པའི་ཏིང་ངེ་འཛིན་སྟོང་བ་ཉིད་ཀྱི་རྣམ་ཐར་དུ་གསུངས་པའི་ཕྱིར་ཏེ། དེའི་སྐབས་ཀྱི་མེད་པ་དེ་བདག་མེད་
ལ་བྱེད་པའི་ཕྱིར་ཏེ། ཉན་ས་ལས། བདག་དང་། སེམས་ཅན་དང་། སྲོག་དང་། སྐྱེ་བ་བོ་ཞེས་བྱ་བ་གང་ཡིན་
པ་དེ་ནི་མེད་པ་ཞེས་བྱའོ། ། ཞེས་དང་། མེད་ཅིང་ཡོད་པ་མ་ཡིན་པ་དེ་ལ་སྨོན་པ་ཡང་མེད་དོ་ཞེས་ཇི་ལྟ་བུ་མེད་པ་
དེ་ལྟ་བུ་ཁོ་ན་མེད་པ་ཡིན་ནོ་ཞེས་ཤེས་ཤིང་མཐོང་བའི་སྒོ་ནས་རྣམ་པར་ཐར་བའི་སྒོ་སྟོང་བ་ཉིད་རྣམ་པར་བཞག་གོ།
ཞེས་གསུངས་པའི་ཕྱིར་དང་། གཞུང་དེའི་སྐབས་སུ་དོན་དམ་རྣམ་ཅན་གྱི་རྣམ་ཐར་སྒོ་གསུམ་པོ་དངོས་སུ་བསྟན་
པ་ཡིན་ན། རྣམ་ཐར་སྒོ་གསུམ་པོ་ལ་མེད་པ་སྦྱར་དགོས་པ་ལས་སྟོང་བ་ཉིད་ཀྱི་རྣམ་ཐར་གཅིག་པུ་ལ་མེད་པ་ཁོ་
ནའི་དངོས་པོ་ཞེས་སྦྱར་ནས་གཞན་གཉིས་ལ་ཡོད་པ་ཞེས་སྦྱར་བའི་རྒྱུ་མཚན་ཞིག་ཡོད་པའི་ཕྱིར་ཏེ། དེའི་སྐབས་
ཀྱི་ཡོད་པ་དང་མེད་པ་ངོས་འཛིན་རྒྱུ་ཡོད་པའི་ཕྱིར་ཟེར་བ་སོགས་ལ་ཡང་དཔྱད་གཞི་ཅུང་ཟད་འདུག ཁ་ཅིག་ན་
རེ། གྲུབ་མཐའ་འོག་མ་ཁོ་ནས། ལམ་གྱི་བཞི་སྨོན་མེད་དུ་འདོད་པའི་ཕྱིར་ཏེ། མཛོད་ལས་དེ་ལྟར་བཤད་པ་
ཉན་ཐོས་སྡེ་བའི་ལུགས་དང་། འགྲེལ་བར་དེ་བཞི་མཚན་མེད་དུ་གསུངས་པ་གོང་མའི་ལུགས་ཡིན་པའི་ཕྱིར་ཏེ།
གསེར་ཕྲེང་ལས། ལམ་གྱི་བཞི་དེར་མ་བཤད་པ་ནི་གཟུགས་ལ་སོགས་པའི་དངོས་པོའམ་ཡུལ་གྱི་མཚན་མ་བཅུ་ལ་
མཚན་མར་བྱས་ནས་དེ་འགོག་པའི་ཉན་ཐོས་ཀྱི་ལམ་གྱི་དབང་དུ་བྱས་པས། འདིར་ཡུལ་ཅན་མཚན་མའི་རྣམ་
རྟོག་བྲལ་བྱེད་དང་བྲལ་བའི་དབང་དུ་བྱས་པས་མི་འགལ་ལོ། ། ཞེས་གསུངས་པའི་ཕྱིར་ཟེར། ལ་ལ་ན་རེ། དེ་མི་
འཐད་པར་ཐལ། དེ་ལྟར་འདོད་པའི་སེམས་ཙམ་པ་ཡང་ཡོད་པའི་ཕྱིར་ཏེ། བསྡུ་བའི་ལུང་སྔར་དྲངས་ཟིན་པ་
གང་ཞིག དེ་སེམས་ཙམ་པའི་རང་གཞུང་ཡིན་པའི་ཕྱིར་ཟེར་ན་དཔྱད་དགོས་སོ། ། ཡང་ཁ་ཅིག བདེན་པས་
སྟོང་བ་དང་རྟེན་འབྱུང་གཉིས་དོན་གཅིག་ཏུ་སོང་བ་བདེན་གཉིས་ཟུང་འཇུག་གི་དོན་ཡིན་པའི་ཕྱིར་ཏེ། དེ་ལྟར་
དུརྣམ་ཐར་སྒོ་གསུམ་གྱི་རྣམ་གཞག་ལས་གསུངས་པའི་ཕྱིར་ཟེར། གཞན་དག་ན་རེ། དེ་མི་འཐད་པར་ཐལ།
བདེན་པས་སྟོང་པ་དང་རྟེན་འབྱུང་གཉིས་དོན་གཅིག་ཏུ་སོང་བ་མེད་པའི་ཕྱིར་ཏེ། གྲུབ་མཐའ་བཞི་པོ་གང་གི་

• 378 • རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད 
པ
ངོར་ཡང་དེ་གཉིས་དོན་གཅིག་མ་ཡིན་པའི་ཕྱིར་ཏེ། ཐལ་འགྱུར་བའི་ལུགས་ལའང་བདེན་པས་སྟོང་པ་ཡིན་ན་
རྟེན་འབྱུང་ཡིན་པས་མ་ཁྱབ་པའི་ཕྱིར་ཏེ། རི་བོང་རྭ་དེ་ཡིན་པའི་ཕྱིར། ཡང་ཁ་ཅིག གང་ཟག་གང་སྟོང་ཉིད་
རྟོགས་ཚེ་དང་པོར་གང་ཟག་གི་བདག་མེད་ཕྲ་མོ་རྟོགས་དགོས་པར་ཐལ། རྣམ་ཐར་སྒོ་གསུམ་གྱི་རྣམ་གཞག་ལས།
བདག་མེད་གཉིས་ཀྱི་རྟོགས་རིམ་འཐད་པའི་ཕྱིར། ཞེས་གསུངས་པའི་ཕྱིར་དང་། དེ་ལྟར་མིན་ན་མདོ་དང་
འཕགས་པ་ཡབ་སྲས་ཀྱི་གཞུང་དང་ལམ་རིམ་སོགས་དང་འགལ་བར་གྱུར་བའི་ཕྱིར་ཟེར། གཞན་དག་ན་རེ། དེ་
མི་འཐད་པར་ཐལ། གང་ཟག་གང་བདག་མེད་ཕྲ་མོ་རྟོགས་ཚེ་བདག་མེད་ཕྲ་མོ་གཉིས་ཀ་ཅིག་ཅར་དུ་རྟོགས་
དགོས་པའི་ཕྱིར་ཏེ། ཚད་ལྡན་གྱི་གཞུང་དུ་མར་དེ་གཉིས་སྔ་ཕྱིར་རྟོགས་དགོས་པར་གསུངས་པ་དེ། དངོས་སུ་
རྟོགས་ཚུལ་གྱི་དབང་དུ་བྱས་པ་ཡིན་པའི་ཕྱིར་ཏེ། དབུ་མ་ཆེན་མོ་ལས། གཞུང་འདི་དག་གིས་རིམ་གྱིས་རྟོགས་
པར་བཤད་པ་དངོས་སུ་རྟོགས་ཚུལ་གཙོ་བོར་བྱས་སོ། ། ཞེས་གསུངས་པའི་ཕྱིར་དང་། གང་ཟག་དང་ཕུང་བོ་
གཉིས་ཆོས་ཅན། བདེན་པར་མེད་དེ་། རྟེན་འབྲེལ་ཡིན་པའི་ཕྱིར་ཞེས་པའི་སྦྱོར་བའི་ཕྱི་རྒོལ་ཡང་དག་ཀྱང་དེ་
གཉིས་ཅིག་ཅར་དུ་རྟོགས་པའི་ཕྱིར་ཟེར་བ་ལ་དཔྱད་དགོས་སོ། ། ཡང་ཁ་ཅིག མྱུ་གུ་གཞན་སྐྱེ་མེད་པ་མྱུ་གུའི་
སྟོང་ཉིད་མ་ཡིན་པར་ཐལ། དབུ་མའི་མཐའ་དཔྱོད་ལས། མྱུ་གུ་གཞན་སྐྱེ་མེད་པ་སྟོང་ཉིད་མ་ཡིན་པར་ཐལ།
དེ་མྱུ་གུའི་སྟོང་ཉིད་མ་ཡིན་པའི་ཕྱིར་ན་མ་ཁྱབ། མྱུ་གུ་སྐྱེ་བའི་སྟོང་ཉིད་ཡིན་ཀྱང་མྱུ་གུའི་སྟོང་ཉིད་མ་ཡིན་པའི་
ཕྱིར། ཞེས་གསུངས་པའི་ཕྱིར་ཟེར་བ་ལ། གཞན་དག་གིས། མ་ཁྱབ་སྟེ། གཞན་སྐྱེ་འཇོག་ཚུལ་ནི། སྐྱེ་བ་
བཏགས་ཡོད་ཙམ་གྱིས་མ་ཚིམ་བར་བདག་ལས་ཡིན་ནམ་གཞན་ལས་ཡིན་ཞེས་རིགས་པས་དཔྱད་ནས་བཞག་པ་
ཡིན་ལ། དེ་ལྟར་སྐྱེ་བའི་བཏགས་དོན་བཙལ་མཐར་དཔྱད་བཟོད་དུ་མ་གྲུབ་པ་སྐྱེ་བའི་སྟེང་གི་སྟོང་ཉིད་ཡིན་པ་ལ་
དགོངས་པའི་ཕྱིར་ཟེར་ཞིང་། གཞན་ཡང་། ཁྱོད་ལྟར་ན་གང་ཟག་དོན་དམ་པར་མ་སྐྱེ་བ་དེ་ཡང་། དེའི་སྐྱེ་བའི་
སྟེང་གི་སྟོང་ཉིད་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཀྱི་བདག་མེད་ཕྲ་མོ་ཡིན་པར་ཐལ་
ལོ། ། འདོད་ན། གང་ཟག་རང་བཞིན་གྱིས་གྲུབ་པ་ཅུང་ཟད་ཀྱང་མེད་པར་རྟོགས་ནས། དེ་དོན་དམ་པར་སྐྱེས་
མ་སྐྱེས་ལ་ཐེ་ཚོམ་ཟ་བ་གཅིག་ཡོད་པར་ཐལ། བདག་མེད་གཉིས་ཀྱི་རྟོགས་རིམ་འཐད་པའི་ཕྱིར་ཟེར། ཁོ་ན་རེ།
བཤད་མ་ཐག་པ་དེ་མི་འཐད་པར་ཐལ། གང་ཟག་གཞན་སྐྱེ་མེད་པ་ཆོས་ཀྱི་བདག་མེད་ཕྲ་མོར་འདོད་པ་ལ་སྐྱོན་
ཅུང་ཟད་ཀྱང་མེད་པའི་ཕྱིར་ཏེ། བདག་མེད་གཉིས་རིམ་ཅན་ཁོ་ནར་རྟོགས་དགོས་པར་འདོད་ན་སྐྱོན་དེ་དག་
ཡོད་ཀྱང་། དབུ་མ་ཆེན་མོར། བདག་མེད་གཉིས་པོ་ཅིག་ཅར་དུ་རྟོགས་དགོས་པར་གསུངས་པའི་ཕྱིར་ཏེ། དབུ་
མ་ཆེན་མོའི་ལུང་དྲངས་ཟིན་པ་དེའི་ཕྱིར་དང་། སྤྱོད་འཇུག་དར་ཊཱིཀ་ལས་ཀྱང་། བདག་མེད་གཉིས་ལ་རྟོགས་
དཀའ་སླ་ཡང་མེད་དེ། གཞི་གང་ཟག་དང་ཕུང་བོ་ལ་རྫས་ཡོད་དང་བཏགས་ཡོད་ཀྱི་ཕྲ་རགས་ཀྱང་མི་འབྱེད་ལ་

རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད • 379 •
དགག་བྱའི་ཆོས་བདག་ལ་ཕྲ་རགས་ཀྱི་ཁྱད་པར་ཡང་མི་འབྱེད་པས་སོ། ། ཞེས་གསུངས་པའི་ཕྱིར། གཞན་ཡང་།
བདག་མེད་གཉིས་པོ་རིམ་གྱིས་རྟོགས་པར་འདོད་པའི་དབང་དུ་བྱས་ན་ཡང་། གང་ཟག་རང་བཞིན་གྱིས་གྲུབ་པ་
ཅུང་ཟད་ཀྱང་མེད་པར་རྟོགས་ནས་ཕུང་བོ་དོན་དམ་པར་སྐྱེས་མ་སྐྱེས་ལ་ཐེ་ཚོམ་ཟ་བའི་གང་ཟག་མེད་པའི་ཕྱིར་ཏེ།
རྩ་ཤེས་ལས། བདག་ཉིད་ཡོད་པ་མ་ཡིན་ན། ། བདག་གི་ཡོད་པར་ག་ལ་གྱུར། ། ཞེས་དང་། དབུ་མའི་མཐའ་
དཔྱོད་ལས། བདག་རང་བཞིན་གྱིས་གྲུབ་པ་བློ་དེས་དངོས་སུ་ཁེགས་པ་ན། བདག་དེའི་བདག་གི་བ་ཕུང་བོ་ཡང་
རང་བཞིན་གྱིས་གྲུབ་པ་ཁེགས་པའི་ཕྱིར། ཞེས་གསུངས་པའི་ཕྱིར་ཟེར་བ་སོགས་ལ་རྣམ་དཔྱོད་ཅན་རྣམས་ཀྱིས་
ཞིབ་ཏུ་དཔྱད་པར་བྱའོ། ། ཡང་ཁ་ཅིག ། ཟག་བཅས་སྡུག་བསྔལ་དུ་རྟོགས་པའི་སྨོན་མེད་ཀྱི་རྣམ་ཐར་ཡོད་པའི་
ཕྱིར་ཏེ། ལུགས་འདིའི་ཟག་བཅས་སྡུག་བསྔལ་དུ་འཇོག་ཚུལ་ལ་རྟེན་འབྱུང་གི་གནད་ཕྲ་མོ་ཞིག་ཡོད་པའི་རྒྱུ་
མཚན་གྱིས་ཟག་བཅས་སྡུག་བསྔལ་དང༌། དེ་ཁོ་ན་ཉིད་གཉིས་ཚོགས་རྟོགས་པའི་སྨོན་མེད་ཀྱི་རྣམ་ཐར་ཡོད་པའི་
ཕྱིར་ཟེར། གཞན་དག་ན་རེ། དེ་མི་འཐད་པར་ཐལ། ཟག་བཅས་སྡུག་བསྔལ་དུ་རྟོགས་པའི་ཚད་མ་མེད་པའི་
ཕྱིར་ཏེ། ཟག་བཅས་སྡུག་བསྔལ་མ་ཡིན་པའི་ཕྱིར། གཞན་ཡང་། ཟག་བཅས་སྡུག་བསྔལ་དུ་རྟོགས་པ་ལ་སྡུག་
བསྔལ་ཡིན་པར་རྟོགས་མི་དགོས་སྙམ་ནའང་མི་འཐད་དེ། བུམ་པ་གཅིག་ཏུ་རྟོགས་པ་ལ་གཅིག་ཡིན་པར་རྟོགས་
མི་དགོས་པར་ཐལ་བའི་ཕྱིར་རོ། ། གལ་ཏེ་ཟག་བཅས་སྡུག་བདེན་དུ་རྟོགས་པ་ལ་དགོངས་ཟེར་ནའང་མི་འཐད་
དེ། ཟག་བཅས་སྡུག་བདེན་མ་ཡིན་པའི་ཕྱིར་ཏེ། སློབ་པའི་རྗེས་ཐོབ་ཡེ་ཤེས་དང་། མ་རིག་བག་ཆགས་ཀྱི་སས་
བསྐྱེད་པའི་ཟག་མེད་ཀྱི་ལས་རྣམས་ཟག་བཅས་ཡིན་པའི་ཕྱིར་ཟེར་བ་ལ་ཡང་དཔྱད་གཞི་ཅུང་ཟད་ཡོད། བཞི་
བརྒྱ་པར། ཡུལ་ནི་དགེ་བས་ཡིད་འོང་ན། ། ཡུལ་དེའང་ངན་པར་རྩི་བ་ཡིན། ། ཞེས་པའི་སྐབས་སུ་བདེ་བ་རང་
བཞིན་གྱིས་གྲུབ་པ་མེད་པར་གསུངས་པ་ལ། མཛོད་འགྲེལ་དུ་དེ་ལྟར་ན་བདེ་བ་མེད་པར་ཐལ་བའི་རྩོད་པ་བཀོད་
པ་དང་། ཟླ་བས་བཞི་བརྒྱ་བའི་འགྲེལ་པར་རྩོད་པ་དེ་ལ་ལན་འདེབས་པ། བཞི་བརྒྱ་བ་དང་མཛོད་འགྲེལ་གཉིས་
ཀྱི་རྩོད་ཚུལ་ཡིན་ནམ་སྙམ་མོ། ། གཞན་ཡང་། གོང་དུ་བཀོད་པའི་ལུང་དེ་དག་གི་དོན་ལ་དཔྱད་པར་བྱ་བ་མང་
ཡང་ཡི་གེ་མངས་ཀྱིས་ དོགས་ནས་ མ་ བྲིས སོ། ། སྨྲས་པ། བཤེས་ གཉེན་དམ་པའི་གསུང་གི་བདུད་རྩིའི་
ཁམས། ། བདག་གི་རྣམ་དཔྱོད་མངལ་དུ་སྨིན་པ་ལས། ། ལུང་དང་རིགས་པའི་ལང་ཚོ་རབ་རྒྱས་པའི། ། ལེགས་
བཤད་གཞོན་ནུ་འདི་འཁྲུངས་ཆོས་ཉིད་ལགས། ། དམ་པའི་ལེགས་བཤད་དུ་མ་གཞིར་བཟུང་ནས། ། སྤྱི་དོན་
དོགས་དཔྱོད་ཅུང་ཟད་བྲིས་པ་འདི། ། བློ་གསལ་རྣམས་ལ་ཕན་བྱའི་ཕྱིར་ཡིན་གྱི། ། བསྟན་འཛིན་དག་ལ་ཀླན་ཀ་
འཚོལ་ཅི་རུང་། ། དབུ་སེམས་གཞུང་བརྒྱའི་དགོངས་དོན་ཆེ་ཆེར་ཟབ། ། བདག་ནི་སྐྱེས་སྦྱངས་བློ་གྲོས་ཤིན་ཏུ་
ཕྲ།།དེ་བས་མ་དག་འཁྲུལ་པའི་ནོངས་པ་ཀུན། ། མཁས་དབང་སྤྱན་ལྡན་རྣམས་ཀྱིས་བཟོད་མཛོད་རིགས། །

• 380 •
 རྣམ་ཐར་སྒོ་གསུམ་གྱི་སྤྱི་དོན་དོགས་དཔྱོད
འདིའི་མཚོན་དུས་གསུམ་དང་འབྲེལ་དགེ་བའི་ཚོགས། ། ཇི་སྙེད་མཆིས་ཀུན་རང་དོན་ཁོ་ན་ཡི། ། བདེ་ལེགས་
གང་གིའང་རྒྱུར་ནི་མི་སྨིན་པར། ། བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག །
ཅེས་བྱ་བ་འདི་ནི ༧ བཙུན་གཟུགས་རབ་འབྱམས་མིང་འཛིན་དགེ་སློང་ཡེ་ཤེས་རྒྱ་མཚོའམ་མིང་གཞན་
ཚངས་སྲས་བཞད་པའི་རྡོ་རྗེས་ནག་འགྲོས་སུ་བཀོད་པ་འདིས་ཀྱང་རྒྱལ་བའི་བསྟན་པ་ཡུན་རིང་དུ་གནས་པར་གྱུར་
ཅིག ། དགེའོ། །
ཨོཾ་སྭཱ་སྟི།
དགེ་ལྡན་ལུགས་བཟང་བཀྲ་ཤིས་འདབ་བརྒྱའི་ཚལ། །
རབ་བཞད་འགྲོ་ཀུན་ཕན་བདེའི་ཟིལ་དངར་ལ། །
སྤྱོད་ཕྱིར་ཆོས་སྡིངས་སྤྲིན་སྔོན་བ་གམ་ལས། །
ཆོས་སྦྱིན་བདུད་རྩིའི་གྲུ་ཆར་འདི་སྤྲོས་སོ། །
སརྦ་མངྒ་ལཾ། །

责任编辑: 积藏格勒
技术设计: 杨旦华 ,
封面题字 :柔毛·桑木旦尖措
封面设计: 兴海·桑木旦尖措
释疑 汇编
(上册)
益西嘉措大师著
柔增藏格勒,校订
香港天马图书有限公司出版
开本 16开印张 24 字数 5760千字
2001年11月第1版 2001年11月第1次印刷
印数:1 -2000
ISBN 962-450 -159-9/D •43128(民文) 定价:25.00 元

དཔེ་སྒྲིག་འགན་འཁུར་བ། སྐལ་བཟང་དགེ་ལེགས།
པར་གཞི་ཇུས་འགོད་པ། གཡང་ལྡན་དཔལ།
མཚན་བྱང་ཡི་གེ་བ། རིག་སྨོན་བསམ་གཏན་རྒྱ་མཚོ།
མདུན་ཤོག་རི་མོ་བ། ཞིན་ཧེ་བསམ་གཏན་རྒྱ་མཚོ།
༄༅། ། རྗེ་བཙུན་ཧོར་ཆེན་པ་ཡེ་ཤེས་རྒྱ་མཚོའི་
དོགས་དཔྱོད་ཕྱོགས་བསྡུས།
(སྟོད་ཆ)
རྗེ་བཙུན་ཡེ་ཤེས་རྒྱ་མཚོས་བརྩམས།
ཞང་ཀང་ཐེན་མཱ་དཔེ་སྐྲུན་ཀུང་ཟིས་པར་དུ་བསྐྲུན།
དེབ་ཚད16 པར་ཤོག24 ཡིག་གྲངས5760།
༢༠༠༡ལོའི་ཟླ༡༡ པར་པར་གཞི་དང་པོ་བསྒྲིགས།
༢༠༠༡ལོའི་ཟླ ༡ ༡ པར་ཐེངས་དང་པོ་དཔར།
དཔར་གྲངས། 1 -2000
ISBN 962 -450 -1599
I) •43128 ( [e ) རིན་གོང་སྒོར: 25.00

